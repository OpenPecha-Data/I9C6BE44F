༄༅།།སྤྱན་རས་གཟིགས་ཀྱི་སྒྲུབ་ཐབས་ཀྱི་འགྲེལ་
པ་པད་དཀར་དགྱེས་པའི་རང་མདངས་
ཞེས་བྱ་བ་བཞུགས་སོ། །
དེབ་ཕྲེང་བཞི་པ།
༄༅༅། ། ཞི་བདེའི་འོད་ཀྱིས་གོ་ལ་ཡོངས་སུ་ཁྱབ་
མཁན་པོ་བྱང་པ་འཇམ་དབྱངས་རྣམ་རྒྱལ་གྱིས་བརྩམས།
གཙུག་ལག་རྒྱ་མཚོའི་རྩོམ་སྒྲིག་ཁང་ནས་བསྒྲིགས།

དུས་གསུམ་རྒྱལ་བའི་ཐུགས་ཀྱི་མཁའ་དབྱིངས་ནས། །
བརྩེ་ཆེན་འོད་སྣང་མ་ལུས་གཅིག་བསྡུས་པ། །
སྤྱན་རས་གཟིགས་དབང་འགྲོ་བའི་སྒྲོན་མེ་ཡིས། །
བདག་སོགས་བློ་ཡི་རྨོངས་མུན་བསལ་དུ་གསོལ། །
རྩོམ་པ་པོ་ནས།

ཀུན་རྨོངས་མུན་པ་ནག་པོ་སེལ་དང་ལྷན། །ཤེས་རབ་འོད་ཀྱི་སྣང་བ་རབ་རྒྱས་ནས། །
ལྔ་རིག་སྨྲ་བའི་ཟེར་བརྒྱ་འཕྲོ་བ་ཡི། །ཀུན་མཁྱེན་པད་དཀར་རྟ་བདུན་དབང་པོ་རྒྱལ། །
རྩོམ་པ་པོ་ནས།

༄༅། །སྤྱན་རས་གཟིགས་ཀྱི་སྒྲུབ་ཐབས་ཀྱི་འགྲེལ་
པ་པད་དཀར་དགྱེས་པའི་རང་མདངས་
ཞེས་བྱ་བ་བཞུགས་སོ། །
དེབ་ཕྲེང་བཞི་པ།
༄༅། ། ཞི་བདེའི་འོད་ཀྱིས་གོ་ལ་ཡོངས་སུ་ཁྱབ་
མཁན་པོ་བྱང་པ་འཇམ་དབྱངས་རྣམ་རྒྱལ་གྱིས་བརྩམས།
གཙུག་ལག་རྒྱ་མཚོའི་རྩོམ་སྒྲིག་ཁང་ནས་བསྒྲིགས།

༄༅། །ཐོག་མའི་གསལ་བཤད།
འཇིག་རྟེན་དབང་ཕྱུག་ལ་ཕྱག་འཚལ་ལོ། །
སྤྱིར་འཛམ་གླིང་གོ་ལ་ཟླུམ་པོའི་ཡང་རྩེ། ཁྱད་པར་རྒྱ་
གར་དང་བལ་ཡུལ་གྱི་བྱང་ཕྱོགས། ཨབ་གྷན་གྱི་ཤར་ཕྱོགས།
ཤིང་ཅང་དང་ཧོར་སོག་གི་ལྷོ་ཕྱོགས། རྒྱ་ནག་གི་ནུབ་ཕྱོགས་
སུ་གནས་པའི་ཁ་བ་ཅན་གྱི་ལྗོངས་འདི་ནི་སྟོད་ན་མངའ་རིས་
སྐོར་གསུམ་རྫིང་དང་འདྲ་ཞིང་གཡའ་རི་དང་གངས་རིས
ཡོངས་སུ་བསྐོར་བ། སྨད་ཀྱི་མདོ་ཁམས་སྒང་དྲུག་ཞིང་དང་
འདྲ་ཞིང་རྩི་ཤིང་ནགས་ཚུལ་སྟུག་པོས་གོས་སུ་བཀླུབས་པ།
བར་གྱི་དབུས་གཙང་རུ་བཞི་ཡུར་བ་དང་འདྲ་ཞིང་བྲག་རི་
སྤང་ལྗོངས་དྭངས་གཙང་གི་ཆུ་རྒྱུན་གྱིས་ཡོངས་སུ་གང་བའི་
མཛེས་ལྡན་སྣོད་ཀྱི་བཀོད་པ་ཕུན་སུམ་ཚོགས་པའི་འཕགས་

མཆོག་སྤྱན་རས་གཟིགས་ཀྱི་གདུལ་ཞིང་འདིར་འཕགས་པ་
སྤྱན་རས་གཟིགས་ཀྱི་རྣམ་འཕྲུལ་སྤྲེལ་རྒན་བྱང་ཆུབ་སེམས་
དཔའ་དང་། རྗེ་བཙུན་སྒྲོལ་མའི་རྣམ་འཕྲུལ་བྲག་སྲིན་མོ་
གཉིས་འདུས་པ་ལས་མཆེད་པའི་ཆོས་ལྡན་བོད་མི་ཞེས་
ཡོངས་སུ་གྲགས་ཤིང་། འཕགས་པ་སྤྱན་རས་གཟིགས་ཀྱི་རྣམ་
རོལ་སྤྲུལ་པའི་ཆོས་རྒྱལ་རིམ་པ་བྱོན་པ་རྣམས་ཀྱི་བཀའ་དྲིན་
ལས། བོད་ཡུལ་སྟོད་སྨད་བར་གསུམ་གང་དུ་སོང་ཡང་བོད་མི་
རིགས་ཕལ་ཆེ་བ་བྱམས་བརྩེ་ཆེ་ཞིང་དམ་པའི་ཆོས་ལ་ངང་
གིས་དད་པ་ཆེ་བ་སོགས་ཁྱད་པར་མང་དུ་མཆིས་པ་མ་ཟད།
ཕལ་ཆེར་བྱིས་པ་སྐད་བརྡ་འཕྲོད་ཐུབ་ཙམ་ནས་མ་ཎི་ཡིག་
དྲུག་འདོན་ཤེས་པ་སོགས་ཁྱད་ཆོས་མང་པོ་མངོན་ནོ། །
དེང་གི་ཆར་མང་ཚོགས་རྣམས་ཀྱི་ཞལ་འདོན་གཙོ་
བོ་མ་ཎི་ཡིག་དྲུག་མཆོག་ཏུ་བཟུང་ནས་གྲངས་ཀ་མང་ཙམ་
བགྲང་ན་ཡང༌། སྦྱོར་དངོས་རྗེས་གསུམ་ཤེས་པའི་སྒོ་ནས་
མ་ཎི་འདོན་མཁན་ཉུང་བ་དང་། བོད་ཀྱི་སངས་རྒྱས་ཀྱི་ཆོས་

བརྒྱུད་འཛིན་མཁན་ཀུན་གྱིས་འཕགས་པ་སྤྱན་རས་གཟིགས་
སོགས་རིགས་གསུམ་མགོན་པོ་ལ་དད་པ་བྱེད་མཁན་ཤིན་ཏུ་
མང་ན་ཡང་། ཕལ་ཆེར་སྤྱན་རས་གཟིགས་ཀྱི་བསྐྱེད་བཟླས་
ལ་རྨོངས་པ་དང་། དེང་གི་དུས་སུ་མཐོན་པོའི་མིང་ཅན་དང་
བསྟན་པའི་རྗེས་འཇུག་རློམ་པ་ཕལ་མོ་ཆེ་ཡིས་རྒྱལ་བའི་ལུང་
རྟོགས་ཀྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་གྱི་ཐད་
ལ་དོ་གནང་བྱེད་མཁན་ཧ་ཅང་ཉུང་བ་དང་།
མ་ཟད་གསང་སྔགས་ཀྱི་བསྐྱེད་རྫོགས་ཀྱི་ཆོས་ལ་བློ་ཁ་
ཕྱོགས་མཁན་ཤིན་ཏུ་ཉུང་བའི་ཕྱིར་ན་རྒྱུད་སྡེ་དང་མཐུན་
པའི་ལྷ་སྒོམ་ལུགས་དང་སྔགས་བཟླ་ལུགས་ཚད་ལྡན་ཚུལ་
མཐུན་ཤེས་པའི་སྐྱེས་བུ་མང་པོ་མེད་པ་སྨྲོས་ཅི་འཚལ། དེ་ཡི་
ཕྱིར་ན་ཆོས་ལྡན་བོད་ཀྱི་ལྷ་སྐལ་འཕགས་མཆོག་སྤྱན་རས་
གཟིགས་ཤེས་ནས་དད་པ་དང་བཅས་ཤིང་འཕགས་པ་སྤྱན
རས་གཟིགས་ཀྱིས་མཚོན་ཏེ་ལྷ་སྒོམ་ལུགས་དང་མ་ཎི་འབྲུ་
དྲུག་གིས་མཚོན་ཏེ་སྔགས་བཟླ་ལུགས་སོགས་ཆོས་ལྡན་བོད་

མི་ཀུན་གྱིས་ཤེས་ན་ཅི་མ་རུང་སྙམ་པའི་རེ་བ་དང་བཅས་ཏེ།
འདིར་བཀོད་པའི་རྩ་བ་༼ཀུན་མཁྱེན་པདྨ་དཀར་པོས་མཛད་
པའི་ཐུགས་རྗེ་ཆེན་པོའི་སྒྲུབ་ཐབས་བསྡུས་པ་༽འདི་ཚིག་
ཉུང་ལ་དོན་ཕུན་སུམ་ཚོགས་ཤིང་བྱིན་རླབས་ཀྱི་ཚན་ཁ་ཤིན་
ཏུ་ཆེ་བའི་བསྟན་བཅོས་ཤིག་ཡིན་པས་ན་ཞལ་འདོན་མཛད་
ཐུབ་ན་ཕན་ཡོན་བརྗོད་ལས་འདས་སོ། །
གྲགས་འདོད་སོགས་ཀུན་སློང་ངན་པས་མ་སྦགས་པར་
རང་དང་འདྲ་བའི་ཉམ་ཐག་སེམས་ཅན་མཐའ་ཡས་པ་ལ་
ཕན་ན་སྙམ་པའི་ལྷག་བསམ་ལྷད་མེད་ཀྱི་བསམ་པ་བཟང་
པོས་མདུན་བསུས་ཏེ་དངོས་སྟོབས་ཀྱི་རིགས་པ་དང་ཡིད་
ཆེས་པའི་ལུང་དང་བཅས་པའི་སྒོ་ནས་བསྟན་པའི་༼ཐུགས་
རྗེ་ཆེན་པོའི་སྒྲུབ་ཐབས་བསྡུས་པའི་འགྲེལ་བ་པད་དཀར་
དགྱེས་པའི་རང་མདངས་༽ཞེས་བྱ་བ་འདིས་སྤྱན་རས་
གཟིགས་ཀྱི་སྒོམ་སྟངས་དང་མ་ཎིའི་ཕན་ཡོན་སོགས་ཁ་
གསལ་ལ་གོ་བདེ་བ་དང་ཉམས་སུ་ལེན་བདེ་བ་དང་འཇུག་

བདེ་བ་སོགས་ཁྱད་ཆོས་དུ་མ་ལྡན་པའི་སྒོ་ནས་བཤད་ཡོད་
པས་ན། དུས་ཚོད་ཁོམ་པ་ཡོད་མཁན་ཡིན་ན་འདི་ལ་ཞིབ་
གཟིགས་མཛད་ན་བསྐྱེད་རིམ་ཀྱི་དོན་གོ་བ་དང་སྔགས་
ཀྱི་ཕན་ཡོན་སོགས་གསལ་བོར་ཤེས་ཐུབ་ངེས་ཡིན་པས་ན་
གཟིགས་པ་པོ་རྣམས་ཀྱི་ཐུགས་ལ་འཇགས་པ་འཚལ། གཞན་
ཡང་ཀུན་ལ་ཕན་འདོད་ཀྱི་ཀུན་སློང་གི་སྒོ་ནས་ཆོས་ཁྲིད་
སོགས་བྱ་བ་སྣ་མང་བྱེད་པའི་ཞོར་དུ་སྒྲུབ་པ་ལས། ལོ་སྔོན་མ་
རྣམས་ཀྱི་ནང་དུ་བོད་ལྗོངས་ནང་བསྟན་དང་། བྱང་ཐང་དང་།
བོད་ལྗོངས་ཚགས་པར་སོགས་དུས་དེབ་སྣ་ཚོགས་ཀྱི་ནང་དུ་
རྩོམ་རིགས་སྣ་མང་ཁོད་པ་མ་ཟད།
༡ ཞི་བདེའི་འོད་སྣང་དཀར་པོ་དང་། ༣ སྒྲོལ་མའི་
བསྟོད་འགྲེལ་དང་སྒྲུབ་ཐབས་འཆི་མེད་དཔལ་སྟེར་དང་།
༣ ཕྱག་ཆེན་སྔོན་འགྲོའི་འགྲེལ་བ་ཐར་ལམ་གསལ་བའི་
སྒྲོན་མེ་དང་། ༤ཐུགས་རྗེ་ཆེན་པོའི་སྒྲུབ་ཐབས་ཀྱི་འགྲེལ་པ་
པད་དཀར་དགྱེས་པའི་རང་མདངས་དང་། ༥ རྒྱལ་བའི་མཛད་

པ་བཅུ་གཉིས་ཀྱི་འགྲེལ་པ་འགྲོ་བའི་སྒྲོན་མེ་བཅས་དེབ་ཕྲེང་
ལྔ་གཟིགས་པ་པོ་རྣམས་ཀྱི་སྤྱན་སྔར་ཕུལ་ཟིན། སླད་མར་ཡང་
༡ཚངས་སྲས་དགྱེས་པའི་བཞད་སྒྲ་དང༌། ༢བར་དོ་གནད་
ཀྱི་འཕྲང་སྒྲོལ་སྐུ་གསུམ་ངོ་སྤྲོད་ཀྱི་གདམས་པའི་འགྲེལ་པ་
བཞེད་པ་རྡོ་རྗེའི་དགོངས་རྒྱན་དང་། ༣རྒྱལ་སྲས་ལག་ལེན་
གྱི་འགྲེལ་པ་ཐོགས་མེད་བཟང་པོའི་དགོངས་གསལ། ༤ལེགས་
རྩོམ་སྙིང་བསྡུས་སོགས་དེབ་ཕྲེང་ཁ་ཤས་གཟིགས་པ་པོའི་
སྤྱན་སྔར་འཚམས་འདྲིའི་ཚུལ་དུ་ཕུལ་འཆར་ཡོད།
སྐབས་འདིར་དམིགས་བསལ་དུ་རང་དང་འདྲ་བའི་
སེམས་ཅན་གྲངས་ལས་འདས་པ་རྣམས་དང་གལ་ཏེ་རང་
ལས་དམན་པའི་སེམས་ཅན་ཡོད་ན་དེ་རྣམས་ཀྱིས་ལྷག་པའི་
ལྷ་མཆོག་འཕགས་མཆོག་སྤྱན་རས་གཟིགས་ཀྱི་བསྐྱེད་རིམ་
དང་སྤྱན་རས་གཟིགས་ཀྱི་སྙིང་པོ་ཡི་གེ་འབྲུ་དྲུག་སོགས་
ཀྱི་ཕན་ཡོན་ཤེས་པའི་སྒོ་ནས་སྤྱན་རས་གཟིགས་ཀྱི་བསྐྱེད་
བཟླས་བྱེད་པ་ལ་བརྟེན་ནས་མཐར་དྲིན་ཅན་ཕ་མ་གཉིས་

གཙོར་བྱས་པའི་ནམ་མཁའི་མཐའ་དང་མཉམ་པའི་སེམས་
ཅན་ཐམས་ཅད་འཕགས་མཆོག་སྤྱན་རས་གཟིགས་ཀྱི་གོ་
འཕང་ལ་མྱུར་དུ་ཐོབ་པ་དང་རྒྱལ་བསྟན་དར་ཞིང་རྒྱས་
ནས་ཡུན་རིང་དུ་གནས་པ་དང་། བསྟན་འཛིན་གྱི་སྐྱེས་བུ་
རྣམས་ཞབས་པད་བརྟན་ཅིང་བཞེད་དོན་ལྷུན་གྱིས་འགྲུབ་
པ་དང་། གུས་པ་ཡང་སྐྱེ་བ་འདི་དང་ཚེ་རབས་ཀུན་ཏུ་རྣམ་
དག་ཚུལ་ཁྲིམས་གཙང་མའི་རྟེན་གྱི་སྒོ་ནས་བསྟན་འགྲོར་
སྨན་པའི་ཕྲིན་ལས་ས་གསུམ་དུ་ཁྱབ་པའི་སྨོན་ལམ་མྱུར་དུ་
འགྲུབ་པའི་མཐུན་འགྱུར་རྒྱལ་བ་སྲས་དང་བཅས་པ་རྣམས་
ཀྱིས་མཛད་དུ་གསོལ། ། ཞེས་པ་འདི་མཁན་བྱང་པ་འཇམ་དབྱངས་རྣམ་
རྒྱལ་ལམ་གཙུག་ལག་རྒྱ་མཚོས་སྤོས་ངད་ལྡན་པའི་གྲོང་ཁྱེར་ནས་སྨོན་པའོ། །
༢༠༡༥/༡༠/༢༡

དཀར་ཆག
ཐོག་མའི་གསལ་བཤད།
ཕྲེང་བ་བྱིན་རླབས་རྒྱས་པ་འདོད་དགུ་ཆར་འབེབས།་(1 )
སྤྱན་རས་གཟིགས་ཀྱི་སྒྲུབ་ཐབས་བསྡུས་པ།་(5)
སྤྱན་རས་གཟིགས་ཀྱི་སྒྲུབ་ཐབས་བསྡུས་པའི་འགྲེལ་པ་པད་དཀར་དགྱེས་
པའི་རང་མདངས།་(8)
དང་པོ་མཚན་དོན།་( 16 )
གཉིས་པ་མཆོད་པར་བརྗོད་པ།་(16 )
དང་པོ་སྐྱབས་འགྲོ་ཐེག་ཆེན་སེམས་བསྐྱེད།་( 17 )
གཉིས་པ་དངོས་གཞི་ལྷ་ཡི་བསྐྱེད་བཟླས་ལས་དང་པོ་ལྷ་སྒོམ་པ།་( 20 )
གཉིས་པ་གསོལ་བ་འདེབས་པས་ཐུགས་རྒྱུད་བསྐུལ་བ།་(32)
གསུམ་པ་སྔགས་འཁོར་དམིགས་པ།་(34)

བཞི་པ་ཕན་ཡོན་དང་བྱིན་རླབས་ཀྱི་ཚན་ཁ་བསམ་གྱིས་མི་ཁྱབ་པ།་( 35 )
ལྔ་པ་ཆོས་ལོངས་སྤྲུལ་སྐུའི་ཞིང་སྦྱོང་སོགས།་(40)
གསུམ་པ་རྗེས་སུ་འདོད་དོན་གསོལ་བ་འདེབས་པ།་( 61)
བཞི་པ་ཞར་བྱུང་ཉེར་མཁོ་ཅུང་ཙམ་བསྟན་པ་ལས་དང་པོ་བསྐྱེད་རིམ་གྱི་
ཡན་ལག་( 62 )
གཉིས་པ་བཟླས་པའི་སྐབས་སུ་མཁོ་ཆེ་བའི་བགྲང་ཕྲེང་གི་བསྐོར་མདོ་ཙམ་
བཤད་པ་ལས་དང་པོ་ལས་བཞི་སོ་སོ་སྒྲུབ་པའི་སྔགས་བཟླ་བྱེད་ཀྱི་བགྲང་
ཕྲེང་གི་རྒྱུ། ་( 78 )
གཉིས་པ་ལས་བཞི་སོ་སོ་སྒྲུབ་པའི་སྔགས་བཟླ་བྱེད་ཀྱི་བགྲང་ཕྲེང་གི་རིལ་
བུའི་གྲངས་།་( 82)
གསུམ་པ་ལས་བཞི་སོ་སོ་སྒྲུབ་པའི་སྔགས་བཟླ་བྱེད་ཀྱི་བགྲང་ཕྲེང་གི་ཕྲེང་
སྐུད།་（ 84)
བཞི་པ་ལས་བཞི་སོ་སོ་སྒྲུབ་པའི་སྔགས་བཟླ་བྱེད་ཀྱི་བགྲང་ཕྲེང་གི་ཕྲེང་བའི་
མདོ་འཛིན།་( 87 )
ལྔ་པ་བགྲང་ཕྲེང་འདྲེན་ཚུལ་ལས་དང་པོ་ལས་བཞི་སོ་སོའི་ལས་སྒྲུབ་པའི་

བགྲང་ཕྲེང་འདྲེན་ཚུལ།་( 88 )
གཉིས་པ་རྒྱུད་རྡོ་རྗེ་རྩེ་མོ་ལྟར་རིགས་ལྔ་སོ་སོ་སྒྲུབ་པའི་སྐབས་སུ་བགྲང་ཕྲེང་
འདྲེན་ཚུལ།་( 93 )
གསུམ་པ་བསྙེན་པའི་སྐོར་མདོར་བསྡུས།་( 97 )
བཞི་པ་བཟླས་པའི་དབྱེ་བ་སོགས།་(105)
ལྔ་པ་སྔགས་བཟླས་པའི་ཕན་ཡོན་བསྟན་པ་ལས་དང་པོ་སྤྱིར་སྔགས་བཟླས་
པའི་ཕན་ཡོན།་( 118 )
གཉིས་པ་བྱེ་བྲག་ཏུ་སྤྱན་རས་གཟིགས་ཀྱི་སྙིང་པོ་ཡི་གེ་དྲུག་པ་བཟླས་པའི་
ཕན་ཡོན་བསྟན་པ་ལས་དང་པོ་སྤྱན་རས་གཟིགས་ཀྱི་མཚན་དྲན་པའི་ཕན་
ཡོན།་（122 )
གཉིས་པ་སྤྱན་རས་གཟིགས་ཀྱི་སྙིང་པོ་ཡིག་དྲུག་བགྲང་བའི་ཕན་ཡོན།་( 127 )
གསུམ་པ་སྤྱན་རས་གཟིགས་ཀྱི་སྙིང་པོ་ཡིག་དྲུག་བྱིན་རླབས་ཆེ་བའི་ཕན་
ཡོན།་(130)
བཞི་པ་སྤྱན་རས་གཟིགས་ཀྱི་སྙིང་པོ་ཡིག་དྲུག་བཟླས་པའི་ཕན་ཡོན་འབྲུ་རེ་
རེ་དང་སྦྱར་ཏེ་བསྟན་པ།་（134 )

བཞི་པ་མཇུག་གི་དོན་ལ་མཛད་བྱང།་( 138 )
དགེ་སྦྱོར་བྱེད་པའི་དུས་ཆེན་གྱི་སྐོར།་(145)
པར་བྱང་སྨོན་ཚིག་(147)

༄༅། །ཕྲེང་བ་བྱིན་རླབས་རྒྱས་པ་འདོད་དགུ་ཆར་
འབེབས་ཞེས་བྱ་བ་བཞུགས་སོ། །
ཕྲེང་བ་གསར་བ་ཡིན་ན་དེ་ལ་དྲི་བཟང་གི་ཆུས་བསངས་ནས།
འདི་ལ་སྦྱོར་དངོས་རྗེས་གསུམ་ལས་དང་པོ་སྦྱོར་བ་ནི།
འདི་ནས་བྱང་ཆུབ་མ་ཐོབ་བར། །
སྐྱབས་གནས་རྣམས་ལ་སྐྱབས་སུ་མཆི། །
མ་རྣམས་སྲིད་མཚོ་སྒྲོལ་ཕྱིར་དུ། །
བྱང་ཆུབ་མཆོག་ཏུ་སེམས་བསྐྱེད་དོ། །
གཉིས་པ་དངོས་གཞི་ནི།
ཨོཾ་སྭ་བྷཱ་ཝ་ཤུདྷཱཿསརྦ་དྷརྨཱསྭ་བྷཱ་ཝ་ཤུདྡྷོ྅ཧཾཿ
སྟོང་པའི་ངང་ལས་ཕྲེང་རྡོག་རྣམས། །
དམ་པ་རིགས་བརྒྱའི་སྐུར་གྱུར་ནས། །
མདུད་འཛིན་རྡོར་སེམས་ཡབ་ཡུམ་གྱི།
སྤྱི་བོར་ཨོཾ་དང་མགྲིན་པར་ཨཱཿ

ཐུགས་ཀར་ཧཱུཾ་ལས་འོད་ཟེར་ཚོགས། ་
ལྕགས་ཀྱུ་ལྟ་བུ་འཕྲོས་པ་ལས། །
ཕྱོགས་བཅུའི་རྒྱལ་སྲས་མ་ལུས་བཀུག །
ཛཿ ཧཱུཾ་བཾ་ཧོ ཿ དམ་ཚིག་པ། །
དེ་དང་གཉིས་སུ་མེད་པར་གྱུར།།
སླར་ཡང་ཐུགས་ཀའི་འོད་ཟེར་གྱིས། །
དབང་ལྷ་རིགས་ལྔ་སྤྱན་དྲངས་གྱུར། །
འདི་རྣམས་ལ་ནི་དབང་གི་མཆོག །
བསྐུར་དུ་གསོལ་ཞེས་གསོལ་བཏབ་པས། །
བདུད་རྩིས་གང་པའི་བུམ་པ་ཡིས། །
དབང་ལྷ་རྣམས་ཀྱིས་དབང་བསྐུར་བས། །
སྐུ་གང་སྒྲིབ་དག་ཆུའི་ལྷག་མ། །
སྤྱི་བོར་འཁྱིལ་བས་རང་རང་གི །
རིགས་ཀྱི་བདག་པོས་དབུ་བརྒྱན་གྱུར། །
དེ་ལྟར་རིགས་བདག་ལ་སོགས་པར། །

མཆོད་པ་ནི།
ཨོཾ་ཨརྒྷཾ་པཱདྱཱ་པུཥྤེ་དང་། །
དྷུཔེ་ཨཱལོཀེ་གནྡྷེ།
ནཻཝིདྱེ་ཤཔྟཔྲཏཱིཙྪ། །
སྭཱཧཱསམཆོད་སྤྲིན་དཔག་མེད་སྤྲོས། །
བསྟོད་པ་ནི།
ཆོས་སྐུ་མཁའ་ལྟར་མཐའ་དབུས་བྲལ། །
ལོངས་སྐུ་འཇའ་ཚོན་ལྟ་བུར་གསལ། །
ཐབས་ཤེས་མཆོག་ལ་མངའ་བརྙེས་པའི། །
རྒྱལ་བ་རིགས་ལྔར་ཕྱག་འཚལ་བསྟོད། །
མཐར་ལྷ་རྣམས་འོད་དུ་ཞུ་ནས་ཕྲེང་བ་ལ་ཐིམ་པས་ཕྲེང་
བ་མཚན་ཉིད་དང་ལྡན་པར་གྱུར་པ་བསམ། །
དེ་ནས་ཡེ་དྷར་སོགས་བརྗོད་ནས་མེ་ཏོག་འཐོར།
གསུམ་པ་རྗེས་ནི།
དགེ་འདིས་མ་གྱུར་འགྲོ་བ་རྣམས། །

བླ་མེད་བྱང་ཆུབ་མྱུར་ཐོབ་ཅིང་། །
སྲིད་ཞིའི་དཔལ་གཡང་ཀུན་འདུས་ནས། །
ཕུན་སུམ་ཚོགས་པའི་བཀྲ་ཤིས་ཤོག །
སྤྱིར་དུས་རྒྱུན་དུ་ཕྲེང་བ་རང་གིས་ལག་ཏུ་ལེན་པའི་སྐབས་སུ། ཕྲེང་
བ་དེ་རང་གིས་བཟླ་བྱའི་སྔགས་ཀྱི་ལྷ་གང་ཡིན་ན་ཡང་དེ་རུ་སྐད་ཅིག་གིས་
བསྐྱེད་ནས། མདུད་འཛིན་ལ་དམིགས་ནས། ཨོཾ་རུ་ཙི་ར་མ་ཎི་པྲ་ཝར་དྷ་ན་
ཡེ་སྭཱཧཱ། ཞེས་པ་ཉེར་གཅིག་བཟླས་ནས་ཕྲེང་བ་ལ་ཕུ་བཏབ་པས། རང་གིས་
བཟླས་བརྗོད་རྣམས་ཕྲེང་བའི་གྲངས་ཇི་ཙམ་པ་དུང་འཕྱུར་འགྲོ་བར་གསུངས་
སོ། །ཕྲེང་བ་འདྲེན་དུས་སུ་རང་གི་མཐེ་བོང་ལས་འོད་ཟེར་ལྕགས་ཀྱུ་ལྟ་བུ་
འཕྲོས་ནས་དེ་རྣམས་ཀྱིས་ལྷ་རྣམས་ཀྱི་ཐུགས་དམ་བསྐུལ་བས་རང་འདྲ་བའི་
ཡེ་ཤེས་པ་རྣམས་བདག་ལ་ཐིམ་པར་བསམ།
ཞེས་པ་འདི་མཁན་མིང་ཙམ་འཛིན་པ་བྱང་པ་འཇམ་དབྱངས་རྣམ་
རྒྱལ་གྱིས་རང་དང་སྐལ་མཉམ་འགའ་ལ་ཕན་པའི་དོན་དུ་བོད་རབ་བྱུང་བཅུ་
བདུན་པའི་ཤིང་ལུག་ལོའི་དུས་ཆེན་བཞི་འཛོམས་ཀྱི་
!ས་ཀྱི་ས་ག་ཟླ་བའི་ཡར་ཚེས་
ལྔའི་མཚན་ཐུན་དང་པོའི་དུས་སུ་མགྱོགས་བྲིས་བགྱི་བའོ། །༢ ་༡༥/༥/༢ ༣

༄༅། །ཐུགས་རྗེ་ཆེན་པོའི་སྒྲུབ་ཐབས་བསྡུས་
པ་བཞུགས་སོ། །
ན་མོ་ཨཱརྱ་ལོ་ཀེ་ཤྭ་ར་ཡ། །
ཁམས་གསུམ་གྱི་སེམས་ཅན་ཀུན་གྱི་ཕྱིར། །
དཔལ་རྫོགས་པའི་སངས་རྒྱས་ཐོབ་པར་བྱ། །
དོན་དེ་ཕྱིར་རང་ལུས་སྤྱན་རས་གཟིགས། །
སྐུ་མདོག་དཀར་ཞི་ཞིང་མཛེས་པ་ཅན། །
ཕྱག་དང་པོ་ཐུགས་ཀར་ཐལ་མོ་སྦྱར། །
འོག་མ་གཉིས་ཤེལ་ཕྲེང་པད་དཀར་བཟུང་། །
དྲང་སོང་གི་ཆ་ལུགས་སྐྱིལ་ཀྲུང་བཅས། །
སྤྱིར་སེམས་ཅན་གྱི་ཁར་རྗེར་ཡི་དམ་ཁྱོད། །
དུས་གསུམ་གྱི་སངས་རྒྱས་ཀུན་གྱིས་སྐྲུན། །
བོད་འབངས་ཀྱི་ལྷ་སྐལ་ཉིད་དུ་གཏད། །

སྒོས་རྒན་པོ་ང་ཡི་བློ་བལྟོས་བཅས། །
ཚེ་འདི་ཕྱིའི་བར་དོའི་སྐྱབས་གནས་ཞུ། །
སྙིང་ཐག་པས་འོ་དོད་འབོད་ལགས་ཀྱིས། །
མི་སྡིག་ཅན་བདག་ལ་ཐུགས་རྗེས་གཟིགས། །
སྙིང་ཀར་ཟླ་དབུས་ཧྲཱི་ཡིག་མཐར། །
ཨོཾ་མ་ཎི་པདྨེ་ཧཱུཾ་གིས་བསྐོར། །
སྔགས་ཉུང་ལ་ཐུས་པའི་ཡི་གེ་དྲུག །
འདི་བགྲང་བའི་ཕན་ཡོན་བསམ་མི་ཁྱབ། །
དུས་གཏན་གྱི་དོན་ཀུན་སྒྲུབ་པ་ལ། །
ཡིད་བཞིན་གྱི་ནོར་བུ་རིན་པོ་ཆེ། །
རྐྱེན་བར་ཆད་བཟློག་པའི་རྒྱལ་པོ་ཡིན། །
སངས་རྒྱས་ཀྱི་གོ་འཕང་སྒྲུབ་པ་ལ། །
བྱིན་རླབས་ཀྱི་ཚན་ཁ་བསམ་མི་ཁྱབ། །
ཨོཾ་མ་ཎི་པདྨེ་ཧཱུཾ།
སྔགས་ཕྲེང་ལས་ཐུགས་ཀའི་འོད་ཟེར་འཕྲོས། །

སྤྱན་རས་གཟིགས་ཀྱི་སྒྲུབ་ཐབས་ཀྱི་འགྲེལ་པ་པད་དཀར་དགྱེས་པའི་རང་མདངས།
གང་ལ་གང་འདུལ་གྱི་སྤྲུལ་པའི་སྐུས། །
སེམས་ཅན་གྱི་སྡིག་སྒྲིབ་ཐམས་ཅད་སྦྱངས། །
མགོན་སངས་རྒྱས་སྲས་བཅས་ཐམས་ཅད་མཆོད། །
སླར་བྱིན་རླབས་བསྡུས་ནས་རང་ལ་ཐིམ། །
ཡུལ་སྣང་ཚད་སྐུ་ལ་གྲགས་ཚད་གསུང་། །
ཡིད་དྲན་ཚད་ཐུགས་ཀྱི་རོལ་པ་ལ། །
བློ་རྩེ་གཅིག་མོས་པས་གསོལ་བ་འདེབས། །
ལྷ་ཁྱེད་དང་མཉམ་པའི་དངོས་གྲུབ་སྩོལ། །
ཨོཾ་མ་ཎི་པདྨེ་ཧཱུཾ།
བྱ་རིགས་ཀྱི་ནང་སོ་བཀྲས་ཡེས་ཀྱི་ཆོས་སྐལ་དུ་པདྨ་དཀར་པོས་གཏད། །

༄༅། །ཐུགས་རྗེ་ཆེན་པོ་སྤྱན་རས་གཟིགས་ཀྱི་སྒྲུབ་
ཐབས་བསྡུས་པའི་འགྲེལ་པ་པད་དཀར་
དགྱེས་པའི་རང་མདངས་ཞེས་
བྱ་བ་བཞུགས་སོ། །
དམིགས་པའི་མཚན་མ་ཀུན་བྲལ་ཆོས་དབྱིངས་ངང་། །
དམིགས་མེད་བརྩེ་བའི་རང་གཟུགས་མིག་མི་འཛུམ། །
དམིགས་བཅས་དད་མོས་ཆེན་པོས་བསྙེན་བཀུར་ལྷན། །
དམིགས་ཁྲིད་ཉུང་ངུ་ཙམ་ཞིག་འདི་ན་སྤྲོ། །
ཞེས་ཚིགས་སུ་བཅད་པའི་ལམ་ཡངས་པོར་ཕྱེས་ནས་ཆོས་
ལྡན་ཁ་བ་ཅན་གྱི་ལྷ་སྐལ། ཉམ་ཐག་འགྲོ་བ་ཀུན་གྱི་སྐྱབས་མགོན།
རྨོངས་པའི་མུན་ཆེན་སེལ་བའི་སྒྲོན་མེ། ཕྱོགས་བཅུ་སངས་རྒྱས་
ཀུན་གྱི་བརྩེ་བ་ཡི་རང་གཟུགས་སུ་གྱུར་པ་འཕགས་མཆོག་ཕྱག་

ན་པདྨོ་ཞེས་མཚན་སྙན་སྲིད་པ་གསུམ་ན་ཡོངས་སུ་གྲགས་པ་དེ་
ཉིད་ནི།
སྔོན་བསྐལ་པ་ཆེན་པོ་དཔག་ཏུ་མེད་པ་ཡང་དཔག་ཏུ་
མེད་པ་བསྐལ་པ་ཆེན་པོ་འཛིན་པ་ཞེས་བྱ་བའི་དུས་སུ། འཇིག་
རྟེན་གྱི་ཁམས་འདི་ན་དེ་བཞིན་གཤེགས་པ་རིན་ཆེན་སྙིང་པོ་བྱོན།
དེ་ཡི་དུས་སུ་གླིང་བཞི་ལ་དབང་བསྒྱུར་བའི་འཁོར་ལོས་སྒྱུར་བའི་
རྒྱལ་པོ་རྩིབས་ཀྱི་མུ་ཁྱུད་ཅེས་བྱ་བར་སྲས་སྟོང་ཡོད་པ་ལས་སྲས་
ཀྱི་ཐུ་བོ་མིག་མི་འཛུམ་ཞེས་བྱ་བར་གྱུར་ནས། དེ་ཡི་ཐུགས་བརྩེ་
བ་ཆེན་པོའི་སྤྱན་གྱིས་སེམས་ཅན་གྱི་ཁམས་ཀུན་ལ་གཟིགས་པས།
སྡུག་བསྔལ་མཐའ་ཡས་པ་མཐོང་ནས། དེ་ལས་བསྐྱབ་པའི་ཕྱིར་
དུ། བདག་གི་མིང་བྱིན་གྱིས་བརླབ་པར་བྱའོ། །བདག་གི་མིང་གང་
གིས་ཐོས་པ་ལ་ངན་འགྲོའི་འཇིགས་པ་མེད་པ་དང་། མི་ཁོམ་པར་
མི་ལྟུང་བ་དང་། བདེ་བ་ཅན་དུ་སྐྱེ་བར་གྱུར་ཅིག །ཅེས་པ་ལ་སོགས་
པའི་སྨོན་ལམ་རྒྱ་ཆེན་པོ་བཏབ་པས། དེ་བཞིན་གཤེགས་པ་རིན་
ཆེན་སྙིང་པོས། དེ་ལ་ལེགས་སོ་ལེགས་སོ། །དེ་དེ་བཞིན་ནོ། །དེ་དེ་

བཞིན་ཏེ། ཁྱོད་ཀྱི་སེམས་ཅན་གྱི་ཁམས་ཐམས་ཅད་ལ་རྣམ་པར་
བལྟས་པའི་ཕྱིར། །ཁྱོད་ཀྱི་མིང་ཡང་སྤྱན་རས་གཟིགས་དབང་ཕྱུག་
ཅེས་བྱའོ། །ཞེས་བཀའ་སྩལ་བ་ནས་བཟུང་སྟེ་དེ་ཡི་མཚན་སྤྱན་
རས་གཟིགས་དབང་ཕྱུག་ཅེས་གྲགས་སོ། །མཚན་དེ་ཐོས་པས་ངན་
འགྲོར་མི་ལྟུང་བ་དང་། བཟང་པོའི་འགྲོ་བ་ཙམ་ལེན་པའི་མཚན་
བཟུང་སྟེ་རིགས་སད་པས་སོ། །དེས་སེམས་ཅན་གྱི་ཁམས་ཚད་
མེད་པ་ལས་མང་དུ་བསྒྲལ་ཀྱང་། སེམས་ཅན་དེ་དག་ཧ་ཅང་ཉུང་
བར་མ་གྱུར་ནས། སྔོན་གྱི་དམ་བཅས་པ་སྒྲུབ་པ་ལ་སྒྱིད་ལུག་པས།
དབུ་བཅུ་གཅིག་ཏུ་གས་པའི་ཚེ། སངས་རྒྱས་སྣང་བ་མཐའ་ཡས་
དགེ་བའི་བཤེས་གཉེན་གྱི་ཚུལ་དུ་འོངས་ནས། ཞལ་བཅུ་གཅིག་
ཏུ་བྱིན་གྱིས་བརླབས་པ་དང་། སྤྱན་རས་གཟིགས་དབང་ཕྱུག་གི་
སྤྱན་ཆབ་ས་ལ་འཐོར་བ་ལས་མེ་ཏོག་པདྨའི་སྡོང་བོ་འཁྲུངས་ནས་
དེ་ལས་སྒྲོལ་མ་དཀར་སྔོན་འཁྲུངས་ནས་འཕགས་མཆོག་སྤྱན་
ར ས་གཟིགས་ཀྱི་མཛད་པ་རླབས་ཆེ་བར་གྱུར་ཏོ། །དེ་ལྟ་བུའི་
འཕགས་མཆོག་སྤྱན་རས་གཟིགས་དེ་ཉིད་ལ་སྤྱན་རས་གཟིགས་

དབང་ཕྱུག་ཅེས་སྨོས་པའི་རྒྱུ་མཚན་གསལ་བར་འཇོག་རྒྱུ་ཡོད་
དེ། འཕགས་མཆོག་སྤྱན་རས་གཟིགས་དེ་ཉིད་སྒྲིབ་གཉིས་ཀྱི་དྲི
མ་མཐའ་དག་ཞི་ནས་ཆགས་ཐོགས་དང་བྲལ་བའི་མཁྱེན་གཉིས་
ཀྱི་ཡེ་ཤེས་མངའ་བ་མ་ཟད་ཀུན་ཁྱབ་ཀྱི་སྙིང་རྗེ་ཆེན་པོ་ལྡན་པ་
གང་གི་ཡེ་ཤེས་ཀྱི་སྤྱན་རས་མི་འཛུམ་པར་མཐའ་གཅིག་ཏུ་མཐའ་
ཡས་པའི་འགྲོ་བ་རྣམས་ལ་དུས་རྟག་ཏུ་གཟིགས་ཤིང་གདུལ་བྱར་
གྱུར་པའི་འགྲོ་བ་རྣམས་ཀྱི་རེ་འདོད་མ་ལུས་པ་རྫོགས་པར་བྱེད་
པའི་དབང་ཕྱུག་གི་དཔལ་ཕུན་སུམ་ཚོགས་པ་ལྡན་ཞེས་པའི་བསྔགས་
བརྗོད་གྲངས་ལས་འདས་པའི་ཕྱིར། དོན་གྱི་དབང་འདི་ལ་དགོངས་
ཏེ་འཕགས་པའི་ཆོས་ཐམས་ཅད་ཀྱི་ཡོན་ཏན་བཀོད་པའི་རྒྱལ་པོ་
ཞེས་བྱ་བ་ཐེག་པ་ཆེན་པོའི་མདོ་ལས། །བཅོམ་ལྡན་འདས་ལ་བྱང་
ཆུབ་སེམས་དཔའ་ལག་ན་རྡོ་རྗེས་གསོལ་བ། བཅོམ་ལྡན་འདས་
སྤྱན་རས་གཟིགས་དབང་ཕྱུག་ཅེས་བགྱི་བ་ཅིའི་སླད་དུ་དེ་སྐད་ཅེས་
བགྱི་ལགས། བཀའ་སྩལ་བ། གང་ཕྱིར་འདི་ལྟར་འཇིག་རྟེན་ཐམས་
ཅད་ལ་བལྟ་བར་བྱེད། རྟོགས་པར་བྱེད། ཚིམ་པར་བྱེད། ཡོངས་

སུ་སྐྱོང་བར་བྱེད། ཡང་དག་པར་དབུགས་འབྱིན་པར་བྱེད་ཅིང་།
སྙིང་རྗེའི་སེམས་དང་བདེ་བའི་སེམས་དང་། བྱམས་པའི་སེམས་
དང་ལྡན་ལ། བསམ་པ་ཐམས་ཅད་ཡོངས་སུ་རྫོགས་པར་བྱེད་པས་ན།
དེའི་ཕྱིར་སྤྱན་རས་གཟིགས་དབང་ཕྱུག་ཅེས་བྱའོ། །ཞེས་དང་།
ཤིན་ཏུ་དགེ་བའི་སྤྱན་དེ་བྱམས་པའི་སྤྱན། །
ཐབས་དང་ཤེས་རབ་ཁྱད་པར་ཡོད་པའི་སྤྱན། །
སྙིང་རྗེའི་སྤྱན་དང་བྱམས་པའི་སྤྱན་རས་ནི།
ཞལ་བཟང་སྤྱན་བཟང་ཤིན་ཏུ་ལྟ་འདོད་པ། །
དྲི་མ་མེད་པའི་དྲི་མ་བྲལ་བའི་འོད། །
རབ་རིབ་མེད་པ་ཡེ་ཤེས་ཉི་མའི་འོད། །
སྤྲིན་གྱིས་ཆོད་པར་གྱུར་པ་མེད་པའི་འོད། །
འཇིག་རྟེན་དག་ན་ལྷག་གེ་ལྷང་ངེར་མཛེས། །
ཞེས་གསུངས་སོ། །
དེ་ལྟ་བུའི་འཕགས་པ་སྤྱན་རས་གཟིགས་དབང་ཕྱུག་དེ་
ཉིད་གདུལ་བྱ་གང་ལ་གང་འདུལ་གྱི་ངོར་དེ་ལ་དེར་མཐུན་དུ་བསྐལ་

བཟང་འདིའི་སངས་རྒྱས་སྟོང་རྩ་གཉིས་དང་། ཁྱད་པར་ཤམ་བྷ་
ལར་རིགས་ལྡན་པདྨ་དཀར་པོ། ཐུགས་རྗེ་ཆེན་པོའི་གདུལ་ཞིང་
བོད་གངས་རིའི་ལྗོངས་ཀྱི་གདུལ་བྱར་གྱུར་པའི་སྐྱེ་བོ་རྣམས་འདུལ་
བའི་ཕྱིར་དུ། ཆོས་ཀྱི་རྒྱལ་པོ་སྲོང་བཙན་སྒམ་པོ་དང་། ཀསྨིར་གྲིབ་
བརྟན་དུ་པཎ་ཆེན་ནཱ་རོ་པ་དང་། དེ་ནས་སྙིང་པོའི་བསྟན་པ་ལ་
སྟོན་པ་གཉིས་པ་ལྟ་བུ་ཁམས་གསུམ་ཆོས་ཀྱི་རྒྱལ་པོ་མཉམ་མེད་
དྭགས་པོ་ལྷ་རྗེ་དང་། དེ་ནས་ཆོས་ཀྱི་རྗེ། ཆོས་ཀྱི་རྒྱལ་པོ། ཆོས་ཀྱི་
དབང་ཕྱུག་འགྲོ་བའི་མགོན་པོ་གཙང་པ་རྒྱ་རས་པ་དང་། རྒྱལ་
དབང་ཀུན་དགའ་དཔལ་འབྱོར་དང་། གོང་མ་འཇམ་དབྱངས་
ཆོས་ཀྱི་གྲགས་པ་དང་། དེ་ནས་སྙིང་པོ་དོན་གྱི་བསྟན་པ་རིན་པོ་
ཆེ་སྤེལ་བ་ལ་འགྲན་པའི་ཟླ་དང་བྲལ་བ། ལྟ་སྒོམ་སྤྱོད་འབྲས་ལ་
ཉེས་པའི་དྲི་ཙམ་མ་གོས་ཤིང་། བརྒྱུད་པ་ལ་འདྲེས་ཁྱེར་དང་དམ་
སེལ་གྱི་དྲི་མས་མ་སྦགས་པའི་དོན་བརྒྱུད་དཔལ་ལྡན་དབྱར་རྔ་
པའི་བསྟན་པའི་གསལ་བྱེད་ཀུན་མཁྱེན་མི་ཕམ་པདྨ་དཀར་པོ་
སོགས་སྤྲུལ་པ་རྣམ་པ་སྣ་ཚོགས་ཀྱི་སྒོ་ནས་འགྲོ་བ་མཐའ་ཡས་པའི་

དོན་མཛད་པའོ། །
དེ་ལྟར་ཡང་ཇི་སྐད་དུ།
ཕྱག་སྟོང་འཁོར་ལོས་སྒྱུར་བའི་རྒྱལ་པོ་སྟོང་། །
སྤྱན་སྟོང་བསྐལ་བ་བཟང་པོའི་སངས་རྒྱས་སྟོང་། །
གང་ལ་གང་འདུལ་དེ་ལ་དེར་སྟོན་པའི། །
བཙུན་པ་སྤྱན་རས་གཟིགས་ལ་ཕྱག་འཚལ་ལོ། །
ཞེས་གསུངས་སོ། །
དེ་ལྟ་བུ་འཕགས་པ་མིག་མི་འཛུམ་པའི་སྒྱུ་འཕྲུལ་རྣམས་
བསིལ་ལྡན་ཁ་བ་ཅན་དུ་བྱོན་པ་ནས་བརྩམས་ཏེ། ཆོས་ལྡན་བོད་
ཀྱི་ཡུལ་ཀྱི་དད་ལྡན་སྐྱེས་པ་དང་བུད་མེད་དང་ཐ་ན་ཆོས་ལྡན་
གྱི་བྱིས་པ་སྨྲ་ཤེས་ཚུན་ཆད་མང་པོ་ཞིག་གི་ཞལ་ནས་སྔགས་མ་
ཎི་འབྲུ་དྲུག་གི་སྒྲ་རྩོལ་མེད་དུ་འབྱིན་པ་ནི་འཕགས་མཆོག་སྤྱན་
རས་གཟིགས་ཀྱི་བྱིན་རླབས་དང་འཕགས་མཆོག་སྤྱན་རས་གཟིགས་
དེ་བོད་ཀྱི་ལྷ་སྐལ་ཡིན་པའི་རྟགས་ཤིག་མངོན་ནོ། །དེས་ན་ཁ་བ་
ཅན་པ་རྣམས་རང་གི་ལྷ་སྐལ་འཕགས་པ་སྤྱན་རས་གཟིགས་བསྙེན་

ཅིང་ཚུལ་བཞིན་དུ་སྒྲུབ་ན་བར་ཆད་སེལ་ཅིང་མཆོག་དང་ཐུན་
མོང་གི་དངོས་གྲུབ་མྱུར་བ་ཡིན་ནོ། །སྤྱིར་གངས་ཅན་པ་ཕལ་ཆེ་
བ་ཆོས་ལ་མོས་ཤིང་གཟུངས་སྔགས་མ་ཎི་འབྲུ་དྲུག་ཞལ་འདོན་
དུ་བྱེད་ནས་དེ་ཡི་གྲངས་ཀ་བསགས་མཁན་ཤིན་ཏུ་མང་ཡང་སྦྱོར་
དངོས་རྗེས་གསུམ་ཆ་ཚང་བའི་སྒོ་ནས་རྫོགས་བྱང་ཐོབ་པའི་ཐབས་
ཟབ་མོ་བསྐྱེད་རིམ་གྱི་རྣལ་འབྱོར་ཉམས་སུ་ལེན་ཤེས་མཁན་ནི་ཉིན་
མོའི་སྐར་མ་བཞིན་ཉུང་བས་ན་དེ་དག་རྣམས་ལ་ཕན་པའི་ཕྱིར་དང་།
རང་ཉིད་ཀྱང་ཆོས་ཀྱི་རྒྱལ་པོ་འགྲོ་མགོན་གཙང་པ་རྒྱ་རས་ཀྱི་ཐུགས་
དམ་ལྷ་དགུའི་ཡ་གྱལ་སྤྱན་རས་གཟིགས་རྒྱུད་བྱིན་གྱིས་རླབས་པའི་
ཆོས་ཞེས་ཡོངས་སུ་གྲགས་པའི་ལྷ་མཆོག་དེ་ཡི་བསྐྱེད་རིམ་ཟབ་མོ་
ལ་བག་ཆགས་འཇོག་པའི་ཕྱིར་དུ། ཕྱག་ན་པདྨོའི་རྣམ་འཕྲུལ་ཀུན་
མཁྱེན་མི་ཕམ་པདྨ་དཀར་པོའི་ཞལ་སྔ་ནས་མཛད་པའི་ཐུགས་རྗེ་
ཆེན་པོ་སྤྱན་རས་གཟིགས་ཀྱི་སྒྲུབ་ཐབས་བསྡུས་པ་འདི་ཉིད་འཆད་
པར་བྱེད་པ་ལ་ས་བཅད་རྣམ་པ་བཞི་སྟེ་མཚན་དོན་དང་། མཆོད་པར་བརྗོད་
པ་དང་། གཞུང་གི་དོན་དང་། མཇུག་གི་དོན་ནོ། །

དང་པོ་མཚན་དོན་ནི།
ཐུགས་རྗེ་ཆེན་པོ་སྤྱན་རས་གཟིགས་ཀྱི་སྒྲུབ་ཐབས་
བསྡུས་པ། ཞེས་པའི་དོན་ནི། དུས་གསུམ་གྱི་རྒྱལ་བ་ཀུན་གྱི་ཐུགས་
རྗེ་འམ་སྙིང་རྗེ་ཆེན་པོ་དེ་ཉིད་གཟུགས་ཀྱི་སྐུ་ཡི་རྣམ་པ་རུ་ཤར་བའི་
འཕགས་མཆོག་སྤྱན་རས་གཟིགས་འགྲོ་འདུལ་ཕྱག་བཞི་པ་གཙོ་
རྐྱང་དེ་ཉིད་ཀྱི་སྒྲུབ་ཐབས་ཚིག་མདོར་བསྡུས་ལ་དོན་ཕུན་སུམ་
ཚོགས་པ་བསྟན་པའོ། །ཞེས་པའི་དོན་ནོ། །
གཉིས་པ་མཆོད་པར་བརྗོད་པ་ནི།
ན་མོ་ཨཱརྱ་ལོ་ཀེ་ཤྭ་ར་ཡ། །
ཞེས་པའི་དོན་ནི། རྒྱ་གར་གྱི་ལེགས་སྦྱར་གྱི་སྐད་དུ་ན་
མོ་ཞེས་བྱ་བ་ནི། བོད་ཀྱི་སྐད་དུ་བསྒྱུར་ན་ཕྱག་འཚལ་ལོ་ཞེས་པ་
གོ་རིགས་སོ། །རྒྱ་གར་གྱི་ལེགས་སྦྱར་གྱི་སྐད་དུ་ཨཱརྱ་ཞེས་བྱ་བ་
ནི། བོད་ཀྱི་སྐད་དུ་བསྒྱུར་ན་འཕགས་པ་ཞེས་པ་གོ་རིགས་སོ། །

རྒྱ་གར་གྱི་ལེགས་སྦྱར་གྱི་སྐད་དུ་ལོ་ཀེ་ཞེས་བྱ་བ་ནི། བོད་ཀྱི་སྐད་
དུ་བསྒྱུར་ན་འཇིག་རྟེན་ཞེས་པ་གོ་རིགས། རྒྱ་གར་གྱི་ལེགས་སྦྱར་
གྱི་སྐད་དུ་ཤྭ་ར་ཞེས་བྱ་བ་ནི། བོད་ཀྱི་སྐད་དུ་བསྒྱུར་ན་དབང་ཕྱུག་
ཅེས་པ་གོ་རིགས།རྒྱ་གར་གྱི་ལེགས་སྦྱར་གྱི་སྐད་དུ་ཡ་ཞེས་བྱ་བ་
ནི། བོད་ཀྱི་སྐད་དུ་བསྒྱུར་ན་ལ་ཞེས་པ་གོ་རིགས་སོ། །མདོར་ན་རྒྱ་
གར་གྱི་སྐད་དུ་ན་མོ་ཨཱརྱ་ལོ་ཀེ་ཤྭ་ར་ཡ་ཞེས་པ་དེ་བོད་ཀྱི་སྐད་དུ་
བསྒྱུར་ན་འཇིག་རྟེན་དབང་ཕྱུག་ལ་ཕྱག་འཚལ་ལོ་ཞེས་པའི་དོན་
དུ་བསྒྱུར་རིགས་སོ། ས་བླ་ལྷ་ཡི་འཇིག་རྟེན་དང་། ས་སྟེང་མི་ཡི་འཇིག་
རྟེན་དང་། ས་འོག་ངན་འགྲོའི་འཇིག་རྟེན་ཏེ་འཇིག་རྟེན་གསུམ་
གྱི་དབང་ཕྱུག་འཕགས་པ་སྤྱན་རས་གཟིགས་ལ་སྒོ་གསུམ་གུས་པ་
ཆེན་པོས་ཕྱག་འཚལ་ལོའམ་འདུད་དོ། །ཞེས་པའི་དོན་ནོ། །
གསུམ་པ་གཞུང་གི་དོན་ལ། སྔོན་འགྲོ་ཐེག་ཆེན་སེམས་བསྐྱེད་དང་།
དངོས་གཞི་ལྷ་ཡི་བསྐྱེད་བཟླས་དང་། །རྗེས་སུ་འདོད་དོན་གསོལ་བ་བཏབ། །
ཞར་བྱུང་ཉེར་མཁོ་ཅུང་ཙམ་བསྟན། །དང་པོ་ཐེག་ཆེན་སེམས་བསྐྱེད་ནི།
ཁམས་གསུམ་གྱི་སེམས་ཅན་ཀུན་གྱི་ཕྱིར། །

དཔལ་རྫོགས་པའི་སངས་རྒྱས་ཐོབ་པར་བྱ། །
ཞེས་པའི་དོན་ནི། མདུན་གྱི་ནམ་མཁར་ཚོགས་ཀྱི་ཞིང་
མཆོག་དམ་པ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་
པ་དཀོན་མཆོག་གསུམ་འདུས་ཀྱི་བདག་ཉིད་འཕགས་མཆོག་སྤྱན་
རས་གཟིགས་ལ་འཁོར་ཚོགས་རྒྱལ་བ་སྲས་བཅས་ཀྱིས་བསྐོར་ནས་
བཞུགས་པ་གསལ་བཏབ་སྟེ། དེ་ཡི་མདུན་དུ་བདག་དང་ནམ་མཁའི་
མཐའ་དང་མཉམ་པའི་སེམས་ཅན་ཐམས་ཅད་འཁོར་བའི་འདམ་
ལས་ཐར་ཞིང་། བླ་ན་མེད་པའི་བྱང་ཆུབ་ཆེན་པོའི་གོ་འཕང་ལ་
མ་རེག་གི་བར་དུ་སྐྱིད་སྡུག་ལེགས་ཉེས་མཐོ་དམན་གང་བྱུང་ཡང་
སྐྱབས་གནས་བསླུ་བ་མེད་པའི་ཐུགས་རྗེ་ཆེན་པོ་སྤྱན་རས་གཟིགས་
ལ་བློ་གཏད་ལིང་སྐྱུར་གྱི་སྒོ་ནས་དད་མོས་གུས་པ་ཆེན་པོ་དང་།
དངོས་སུ་བསྐྱབ་ཏུ་གསོལ་སྙམ་པའི་འདུན་པ་དང་། གཏན་ཁེལ་དུ་
བདག་དང་འགྲོ་བ་རྣམས་འཁོར་བའི་སྡུག་བསྔལ་དང་འཇིགས་
པ་ལས་སྐྱོབ་སྙམ་པའི་ཡིད་ཆེས་བཅས་ཀྱིས་སྐྱབས་སུ་འགྲོ་བར་
བྱའོ།།

དེ་ཙམ་དུ་མ་ཟད་ཐུགས་རྗེ་ཆེན་པོ་སྒྲུབ་པ་པོ་རང་དང་
རང་གི་རྒྱུན་དུ་གྱུར་པ་གང་རུང་གི་མ་བྱེད་མྱོང་པའི་སེམས་ཅན་
དེ་དང་དེ་ཡི་རྒྱུན་དུ་གྱུར་པའི་འདོད་ཁམས་དང་གཟུགས་ཁམས་
དང་གཟུགས་མེད་ཀྱི་ཁམས་ཏེ་ཁམས་གསུམ་གྱི་སེམས་ཅན་མ་
ལུས་པ་ཀུན་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་བསྒྲལ་
ཏེ་མི་གནས་པའི་མྱང་འདས་ཀྱི་ས་ལ་འགོད་པར་བྱའོ་སྙམ་པའི་
ཆ་ནས་བཞག་པའི་ཐེག་ཆེན་གྱི་སྨོན་པ་སེམས་བསྐྱེད་སྔོན་དུ་སོང་
ནས། སེམས་ཅན་ཐམས་ཅད་མི་གནས་པའི་མྱང་འདས་ལ་འགོད་
པའི་ཕྱིར་དུ་སྒྲུབ་པ་པོ་རང་ཉིད་ཐོག་མར་དོན་གཉིས་ཀྱི་དཔལ་
ཕུན་སུམ་ཚོགས་པའི་བདག་ཉིད་ཅན་མངོན་པར་རྫོགས་པའི་
སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ། དེ་ཡི་ཆེད་དུ་འཕགས་
པ་སྤྱན་རས་གཟིགས་ཀྱི་སྒོམ་བཟླས་ཀྱི་རིམ་པ་ཚུལ་བཞིན་དུ་ཉམས་
སུ་ལེན་པར་བྱའོ་སྙམ་པའི་ཐེག་པ་ཆེན་པོའི་འཇུག་པ་སེམས་བསྐྱེད་
བསྒོམ་པར་བྱའོ། །དེ་ནས་མཐར་སྐྱབས་ཡུལ་ཚོགས་ཞིང་རྣམས་
ལས་འཁོར་རྣམས་བླ་མ་སྤྱན་རས་གཟིགས་ལ་ཐིམ། བླ་མ་སྤྱན་

རས་གཟིགས་ནི། སྒྲུབ་པ་པོ་རང་ལ་ཐིམ་ནས་བླ་མ་སྤྱན་རས་
གཟིགས་ཀྱི་སྐུ་གསུང་ཐུགས་དང་སྒྲུབ་པ་པོ་རང་གི་ལུས་ངག་
ཡིད་གསུམ་དབྱེར་མེད་རོ་གཅིག་ཏུ་འདྲེས་ནས་ཆུ་ལ་ཆུ་བཞག་
པ་ལྟར་གྱུར་པའི་ངང་ནས་ཅུང་ཙམ་མཉམ་པར་བཞག །ཅེས་པའི་
དོན་ནོ། །
གཉིས་པ་དངོས་གཞི་ལྷ་ཡི་བསྐྱེད་བཟླས་ལ། །ལྷ་སྒོམ་པ་དང་།
གསོལ་བ་འདེབས་པས་ཐུགས་རྒྱུད་བསྐུལ་བ་དང་། སྔགས་འཁོར་གྱི་དམིགས་
རིམ་དང་། ཕན་ཡོན་དང་བྱིན་རླབས་ཀྱི་ཚན་ཁ་བསམ་གྱིས་མི་ཁྱབ་པ་དང་།
ཆོས་ལོངས་སྤྲུལ་སྐུའི་ཞིང་སྦྱོང་སོགས་བཤད་པའོ། །དང་པོ་ལྷ་སྒོམ་པ་ནི།
དོན་དེ་ཕྱིར་རང་ལུས་སྤྱན་རས་གཟིགས། །
སྐུ་མདོག་དཀར་ཞི་ཞིང་མཛེས་པ་ཅན། །
ཕྱག་དང་པོ་ཐུགས་ཀར་ཐལ་མོ་སྦྱར། །
འོག་མ་གཉིས་ཤེལ་ཕྲེང་པད་དཀར་བཟུང་། །
དྲང་སོང་གི་ཆ་ལུགས་སྐྱིལ་ཀྲུང་བཅས། །
ཞེས་པའི་དོན་ནི། སྤྱིར་གསང་སྔགས་ཟབ་མོའི་ཆོས་བསྐྱེད་

རྫོགས་གཉིས་ལས་སྐྱེ་བ་ལམ་དུ་བྱེད་པ་ལ་བསྐྱེད་རིམ་དང་འཆི་
བ་ལམ་དུ་བྱེད་པ་ལ་རྫོགས་རིམ་བསྟན་པའོ། །དེ་ལྟར་ཡིན་པ་ཡང་
འབའ་ར་བ་རྒྱལ་མཚན་དཔལ་བཟང་གི་གསང་སྔགས་གསར་
མའི་རྣམ་བཤད་ལས།
སྤྱིར་ནི་བསྐྱེད་རྫོགས་གཉིས་པོ་ནི། །
སྐྱེ་བ་ལམ་དུ་བྱེད་པ་ལ།
བསྐྱེད་པའི་རིམ་པ་བསྟན་པའོ། །ཞེས་དང་།
འཆི་བ་ལམ་དུ་བྱེད་པ་ལ། །
རྫོགས་པའི་རིམ་པ་བསྟན་པའོ། །
ཞེས་གསུངས་སོ། །
ཐོག་མར་ལས་དང་པོའི་རིགས་ཅན་རྣམས་ཀྱིས་བསྐྱེད་
རིམ་ཀྱི་རྣལ་འབྱོར་ལ་བརྩོན་པ་གལ་ཆེའོ། །
དེ་ལྟར་ཡིན་པ་ཡང་རྩ་བརྒྱུད་བརྟག་པ་གཉིས་པ་ལས།
བསྐྱེད་པའི་རིམ་པའི་རྣལ་འབྱོར་གྱིས། །

བརྟུལ་ཞུགས་ཅན་གྱིས་སྤྲོས་པ་སྒོམ། །
སྤྲོས་པ་རྨི་ལམ་ལྟར་བྱས་ནས། །
སྤྲོས་པ་ཉིད་ཀྱང་སྤྲོས་མེད་བྱེད། །ཅེས་དང་།
རིམ་པ་ལྔ་པ་ལས།
བསྐྱེད་པའི་རིམ་པར་ལེགས་གནས་ནི། །
རྫོགས་པའི་རིམ་པར་འདོད་རྣམས་ལ། །
ཐབས་འདི་རྫོགས་པའི་སངས་རྒྱས་ཀྱིས། །
སྐས་ཀྱི་གདང་བུ་ལྟ་བུར་གསུངས། །ཞེས་དང་།
པཎ་ཆེན་ནཱ་རོ་པའི་ཞལ་སྔ་ནས། །
བསྐྱེད་པའི་རིམ་འདི་ལྷ་ཡི་སྐུ། །
རྫོགས་སངས་རྒྱས་ཀྱི་དཀྱིལ་འཁོར་མཆོག །
རྣམ་པར་མངོན་དུ་བྱེད་པ་གང་། །
ལེགས་པར་བསླབ་པ་མཐར་ཕྱིན་ནོ། །ཞེས་དང་།
སྐྱོབ་པ་འཇིག་རྟེན་གསུམ་མགོན་གྱི་ཕྱག་རྒྱ་ཆེན་པོ་ལྔ་ལྡན་ལས། །
རང་ལུས་ལྷ་སྐའི་རྒྱལ་པོ་ལ། །

འགྱུར་མེད་ཀྱི་བཙན་ས་མ་ཟིན་ན། །
མ་མཁའ་འགྲོའི་འཁོར་ཚོགས་མི་འདུ་བས། །
ལུས་ཡི་དམ་ལྷ་ལ་ནན་ཏན་མཛོད། །
ཅེས་གསུངས་སོ། །
བསྐྱེད་རིམ་ལྷ་བསྐྱེད་ལུགས་ལ་གཅིག་ཞུ་བ་གླུས་བསྐུལ་ཡོད་
པའི་བསྐྱེད་ཚུལ་དང་། གཉིས་པ་ཟླ་བ་ལས་བྱང་ཆུབ་པ་མེ་ལོང་ཡེ་
ཤེས་དང་ཉི་མ་ལས་བྱང་ཆུབ་པ་མཉམ་ཉིད་ཡེ་ཤེས་དང་ས་བོན་དང་
ཕྱག་མཚན་ལས་བྱང་ཆུབ་པ་སོར་རྟོག་ཡེ་ཤེས་དང་ཐམས་ཅད་འདྲེས་
པ་ལས་བྱང་ཆུབ་པ་བྱ་གྲུབ་ཡེ་ཤེས་དང་སྐུ་རྫོགས་པ་ལས་བྱང་ཆུབ་
པ་ཆོས་དབྱིངས་ཡེ་ཤེས་ཀྱི་ངོ་བོ་དག་དྲན་བྱས་ནས་སྒོམ་པ་མངོན་
པར་བྱང་ཆུབ་པའི་མངོན་བྱང་ལྔ་བསྐྱེད་དོ། །དེ་ལྟར་ཡང་རྒྱུད་བརྟག་
གཉིས་ལས།
ཟླ་བ་མེ་ལོང་ཡེ་ཤེས་ལྡན། །
བདུན་གྱི་བདུན་པ་མཉམ་ཉིད་ལྡན། །
རང་ལྷའི་ས་བོན་ཕྱག་མཚན་ནི། །

སོ་སོར་རྟོགས་པར་བརྗོད་པར་བྱ། །
ཐམས་ཅད་གཅིག་གྱུར་ནན་ཏན་ཉིད། །
རྫོགས་པ་ཆོས་དབྱིངས་དག་པ་སྟེ། །
མཁས་པས་ཆོ་ག་གསུངས་པ་ཡི། །
རྣམ་པ་ལྔ་པོ་སྒོམ་པ་ཉིད། །
ཅེས་གསུངས་སོ། །
གསུམ་པ་སྟོང་ཉིད་བྱང་ཆུབ་རྡོ་རྗེ་དང་ས་བོན་བསྡུས་པའི་
རྡོ་རྗེ་དང་གཟུགས་ཉིད་རྫོགས་པའི་རྡོ་རྗེ་དང་ཡིག་འབྲུ་དགོད་པའི་
རྡོ་རྗེ་སྟེ་རྡོ་རྗེ་བཞི་བསྐྱེད་དོ། །
དེ་ལྟར་ཡང་གསང་འདུས་རྒྱུད་ཕྱི་མ་ལས།
དང་པོ་སྟོང་ཉིད་བྱང་ཆུབ་སེམས། །
གཉིས་པ་ས་བོན་བསྡུས་པ་འོ། །
གསུམ་པ་ལ་ནི་གཟུགས་བརྙན་རྫོགས། །
བཞི་པ་ལ་ནི་ཡིག་འབྲུ་དགོད། །

རྡོ་རྗེ་རྣམ་བཞི་འདི་དག་གིས། །
ཐ་མལ་སྒྲུབ་པའི་བསྙེན་པ་བྱ། །
ཞེས་གསུངས་སོ། །
བཞི་པ་གསུང་ཡིག་འབྲུའི་ཆོ་ག་དང་ཐུགས་ཕྱག་མཚན་
གྱི་ཆོ་ག་དང་སྐུ་ཡོངས་རྫོགས་ཀྱི་ཆོ་ག་སྟེ་ཆོ་ག་གསུམ་བསྐྱེད་དོ། །
དེ་ལྟར་ཡང་རྒྱུད་བརྟག་གཉིས་ལས།
རང་གི་སྙིང་གར་རེ་ཕ་བསྒོམ།
དེ་ལས་བྱུང་བའི་ཉི་དཀྱིལ་འཁོར། །
དེར་ནི་ཧཱུཾ་གི་རྣམ་པ་ཉིད། །
ཐབས་དང་ཤེས་རབ་རང་བཞིན་ཅན། །
ཧཱུཾ་ལས་བྱུང་བའི་རྡོ་རྗེ་ནི། །
ཁ་དོག་ནག་པོ་འཇིགས་ཆེན་པོ། །
རྡོ་རྗེ་ལྟེ་བའི་དབུས་གནས་པར། །
ཡང་ནི་ཧཱུཾ་གི་དེ་ཉིད་བསྒོམ། །

ཧཱུཾ་གི་རྣམ་པར་འགྱུར་བལྟས་ནས། །
ཞེ་སྡང་བདག་ཉིད་རྣམ་པར་བསྒོམ། །
ཞེས་གསུངས་སོ། །དྭངས་གཙང་གི་ནམ་མཁའ་ལ་སྤྲིན་ཕུང་
རྡོལ་བ་བཞིན་དུ་ལྔ་པ་སྐད་ཅིག་དཀྲོང་བསྐྱེད་དང་བསྐྱེད་ཚུལ་
བཅས་ལྔའོ། །སྲིད་པར་སྐྱེ་བའི་ཚུལ་སྐྱེ་གནས་བཞི་སྦྱོང་བའི་ཐབས་
སུ་སྐྱེ་གནས་བཞི་ཡི་རྣམ་པ་དང་མཐུན་པའི་བསྐྱེད་ཚུལ་ལས།
དང་པོ་མངལ་སྐྱེས་སྦྱོང་བྱེད་ལ། མངལ་སྐྱེས་སྦྱོང་བྱེད་ཞུ་བ་གླུས་
བསྐུལ་ཡོད་པའི་བསྐྱེད་ཚུལ་བསྟན་པ་དང་། མངལ་སྐྱེས་སྦྱོང་བྱེད་ཞུ་བ་གླུས་
བསྐུལ་མེད་པའི་མངོན་བྱང་ལྔ་བསྐྱེད་ཙམ་བསྟན་པ་གཉིས་སོ། །དང་པོ་མངལ་
སྐྱེས་སྦྱོང་བྱེད་ཀྱི་ཞུ་བ་གླུས་བསྐུལ་ཡོད་པའི་བསྐྱེད་ཚུལ་བསྟན་པ་ནི།
ཕ་མའི་ཀུན་སྤྱོད་དམ་ཆགས་པའི་སྒྲས་བསྐུལ་བ་སྦྱོང་བྱེད་
ནི་ཐིག་ལེ་ལ་ཞུ་བ་གླུས་བསྐུལ་བྱེད་པ་དང་། ཕའི་དཀར་ཆ་སྦྱོང་བྱེད་
ཟླ་བ་ལ་བྱང་ཆུབ་དང་། མའི་དམར་ཆ་སྦྱོང་བྱེད་ཉི་མ་ལ་བྱང་ཆུབ་
པ་དང་། བར་སྲིད་སྦྱོང་བྱེད་ས་བོན་དང་ཕྱག་མཚན་ལ་བྱང་ཆུབ་
པ་དང་། སུམ་འདུས་སྦྱོང་བྱེད་འདྲེས་པ་ལ་བྱང་ཆུབ་པ་དང་། ལུས་

རྫོགས་སྦྱོང་བྱེད་སྐུ་རྫོགས་ལ་བྱང་ཆུབ་པ་སྒོམ་པའོ། །
དོན་གྱི་དབང་འདི་ལ་དགོངས་ཏེ་མངོན་བརྗོད་བླ་མ་ལས།
མངལ་སྐྱེས་གླུ་ཡི་སྦྱོར་བ་ཡིས། །
བསྒོམ་པ་རྣམས་ཀྱིས་ཡོངས་སུ་བརྟག ། །
ཅེས་གསུངས་སོ།
གཉིས་པ་མངལ་སྐྱེས་སྦྱོང་བྱེད་ཞུ་བ་གླུས་བསྐུལ་མེད་པའི་མངོན་བྱང་ལྔ་
བསྐྱེད་ཙམ་བསྟན་པ་ནི།
ཕའི་དཀར་ཆ་སྦྱོང་བྱེད་ཟླ་བ་ལ་བྱང་ཆུབ་པ་དང་། མའི་དམར་
ཆ་སྦྱོང་བྱེད་ཉི་མ་ལ་བྱང་ཆུབ་པ་དང་། བར་སྲིད་སྦྱོང་བྱེད་ས་བོན་
དང་ཕྱག་མཚན་ལ་བྱང་ཆུབ་པ་དང་། སུམ་འདུས་སྦྱོང་བྱེད་འདྲེས་
པ་ལ་བྱང་ཆུབ་པ་དང་། ལུས་རྫོགས་སྦྱོང་བྱེད་སྐུ་རྫོགས་ལ་བྱང་ཆུབ་
སྒོམ་པའོ། །
གཉིས་པ་སྒོང་སྐྱེས་སྦྱོང་བྱེད་རྡོ་རྗེ་བཞི་བསྐྱེད་ནི།
འཆི་བྱེད་དང་བར་སྲིད་སྦྱོང་བྱེད་སྟོང་ཉིད་བྱང་ཆུབ་རྡོ་རྗེ་
དང་། བར་སྲིད་དཀར་དམར་གྱི་དབུས་སུ་རྟེན་དང་བརྟེན་པར་སྦྱོང་

བྱེད་ས་བོན་བསྡུས་པའི་རྡོ་རྗེ་དང་། ལུས་རྫོགས་སྦྱོང་བྱེད་གཟུགས་
ཉིད་རྫོགས་པའི་རྡོ་རྗེ་དང་། བཙས་ནས་དབང་པོའི་ཡུལ་ལ་འཇུག་
པ་སྦྱོང་བྱེད་ཡིག་འབྲུ་དགོད་པའི་རྡོ་རྗེ་སྒོམ་པའོ། །
གསུམ་པ་དྲོད་སྐྱེས་སྦྱོང་བྱེད་ཆོ་ག་སུམ་བསྐྱེད་ནི།
བར་སྲིད་སྦྱོང་བྱེད་གསུང་ཡིག་འབྲུའི་ཆོ་ག་དང་། དཀར་
དམར་གྱི་དབུས་སུ་ཞུགས་པ་སྦྱོང་བྱེད་ཐུགས་ཕྱག་མཚན་གྱི་ཆོ་ག་
དང་། ལུས་རྫོགས་སྦྱོང་བྱེད་སྐུ་ཡོངས་རྫོགས་ཀྱི་ཆོ་ག་སྒོམ་པའོ། །
བཞི་པ་རྫུས་སྐྱེས་སྦྱོང་བྱེད་སྐད་ཅིག་དཀྲོང་བསྐྱེད་ནི།
རྫུས་སྐྱེས་ལ་རྡུལ་གྲུབ་ཏུ་གྱུར་པའི་རྒྱུའི་རྫས་ཅི་ཡང་མ་བརྟེན་
པར་སྐད་ཅིག་ལུས་རྫོགས་པ་སྦྱོང་བྱེད་ས་བོན་ཙམ་ཡང་མེད་པར་
འོད་གསལ་ལས་སྐད་ཅིག་གིས་ལྷ་སྐུ་རྫོགས་པར་བསྐྱེད་པའོ། །
དོན་འདི་ལ་དགོངས་ཏེ་གྲུབ་ཆེན་དྲིལ་བུ་པའི་ཞལ་སྔ་ནས།
སེམས་ཅན་རྫུས་ཏེ་སྐྱེ་བ་བཞིན། །
ས་བོན་མེད་པར་རྣམ་པར་བསམ། །ཞེས་དང་།
སྡོམ་འབྱུང་གི་འགྲེལ་པ་ལས།

ས་བོན་ལ་སོགས་པ་དང་བྲལ་བས་སྐད་ཅིག་ལ་འོད་གསལ་
ལས་སྐྱེས་པ་ནི་སྐྱེ་གནས་རྫུས་ཏེ་སྐྱེ་བའོ། །
ཞེས་གསུངས་སོ། །
དེ་ཡི་ཕྱིར་ན་སེམས་ཅན་ཀུན་གྱི་གཏན་གྱི་དོན་ཆེན་དེ་ཡང་
དག་པར་འགྲུབ་པའི་ཕྱིར་དུ་བསྐྱེད་རིམ་ཀྱི་ལྷ་བསྒོམ་པར་བྱའོ། །
འདིར་སྐད་ཅིག་དཀྲོང་བསྐྱེད་ཀྱི་སྒོ་ནས་ཐུགས་རྗེ་ཆེན་
པོ་སྒྲུབ་པ་པོ་རང་གི་ལུས་ནི་འཕགས་མཆོག་སྤྱན་རས་གཟིགས་ཀྱི་
མཚན་དཔེ་གསལ་རྫོགས་ཅན་གྱི་སྐུ་ཡི་མདོག་ཤིན་ཏུ་དཀར་བའི་
གངས་རི་ལ་ཉི་མའི་འོད་འབུམ་ཕྲག་དུ་མས་ཅིག་ཅར་དུ་འཁྱུད་པ་ལྟ་
བུའི་དཀར་གསལ་གཟི་བརྗིད་དང་ལྡན་པ་ཞིག་གསལ་བ་བསྐྱེད།
དེ་འདྲའི་སྐུ་དེ་ཡང་མཉན་པ་དང་། ལྕུག་པ་དང་། འཁྲིལ་བག་ཆགས་
པ་དང་། ལྡེམ་པ་དང་། གཞོན་ཚུལ་ཅན་དང་། གསལ་བ་དང་། འཚེར་
བ་དང་། ལྷུན་སྡུག་པ་དང་། གཟི་བྱིན་ཏེ་ཞི་བའི་ཚུལ་དགུ་དང་ལྡན་
པའི་ཕྱིར་ན་ཤིན་ཏུ་ཞི་ཞིང་ཞལ་གཅིག་འཛུམ་པའི་མདངས་དང་
ལྡན་པ། རལ་བའི་ཟུར་ཕུད་ལ་རིགས་བདག་འོད་དཔག་མེད་ཀྱིས་

མཚན་པ། ཕྱག་བཞི་རབ་ཏུ་མཛེས་པ་ཅན་གྱི་ཕྱག་གཡས་ཀྱི་ཕྱག་
དང་པོ་དང་གཡོན་གྱི་དང་པོ་གཉིས་ཀྱིས་ཐུགས་ཀར་ཐལ་མོ་སྦྱར་
བའི་ནང་དུ་ཡིད་བཞིན་གྱི་ནོར་བུ་བསྣམས་པ། ཕྱག་འོག་མ་གཉིས་
ཀྱི་ནང་ནས་གཡས་པས་ཤེལ་དཀར་གྱི་ཕྲེང་བ་དང་། གཡོན་པས་
པད་མ་དཀར་པོའི་ཡུ་བ་བཟུང་བ། ནུ་མ་གཡོན་པར་མགོ་དང་སུག་
བཞི་མ་ཉམས་པའི་རི་དྭགས་ཀྲྀཥྞ་སཱ་རའི་པགས་པས་བཀབ་པ།
༡གསེར་གྱི་པདྨ་ཁ་བྱེ་བ་ལ་གནས་པའི་རིན་པོ་ཆེའི་དབུ་རྒྱན་དང་།
༢ རིན་པོ་ཆེ་གསེར་གྱིས་བསྡམས་པའི་སྣེ་མོར་མུ་ཏིག་གི་ཆུན་པོ་
འཕྱང་བའི་སྙན་རྒྱན། ༣རིན་ཆེན་ལས་གྲུབ་པའི་མགྲིན་པ་འཁོར་
ཙམ་པའི་མགུལ་རྒྱན་དྲྭ་བ་དྲྭ་ཕྱེད། ༤ ཐུགས་ཀར་སླེབས་པའི་མུ་
ཏིག་གི་སེ་མོ་དོ། ༥ལྟེ་བར་སླེབས་པའི་མུ་ཏིག་གི་དོ་ཤལ། ༦ཕྱག་
རྣམས་ཀྱི་དཔུང་པ་དང་མཁྲིག་མར་རིན་ཆེན་གྱི་ཕྱག་གདུབ། ༧
ཞབས་ཀྱི་ལོང་བུར་གསེར་གྱི་ཞབས་གདུབ་དྲིལ་གཡེར་གྱི་སྒྲ་སྒྲོག་
པ། ༨སྐུ་སྐེད་ལ་རིན་པོ་ཆེའི་སྐེ་རགས་ལ་ནོར་བུའི་རྒྱན་དང་དྲྭ་བ་
དྲྭ་ཕྱེད་ཀྱིས་རྒྱན་གྱིས་སྤྲད་པ་སྟེ་རིན་པོ་ཆེ་ཡི་རྒྱན་བརྒྱད་ཀྱིས་མཛེས་

སྤྱན་རས་གཟིགས་ཀྱི་སྒྲུབ་ཐབས་ཀྱི་འགྲེལ་པ་པད་དཀར་དགྱེས་པའི་རང་མདངས།
པ་དང་། ༡དར་གྱི་ཟི་ལྡིར་སྟེང་གི་དར་འཕན་ཆུང་སྣ་ཚོགས་མང་
པོས་ལྟག་པ་བརྒྱན་པ། ༢དར་གྱི་ཅོད་པན་སྙན་གོང་གཡས་གཡོན་
དུ་འཕྱང་བ་དང་། ༣གསེར་གྱི་ངང་རིས་ཅན་གྱི་དར་དཀར་པོའི་
སྟོད་གཡོགས། ༤སྟོད་གཡོགས་དེའི་སྨད་དེ་དར་དཔྱངས་སུམ་ཁུག་
གི་རྣམ་པ་ཅན་གཡས་མཐིང་གཡོན་དམར་གྱི་རྣམ་པ་ཅན་ཡིན་ཀྱང་།
དེང་སང་གི་བྲིས་ཆ་ལ་མཐིང་དམར་ཕྱི་ནང་སྦྲག་མའི་ཚུལ་བྲི་བར་
སྣང་ངོ་། ། ༥དར་སྣ་ཚོགས་ཀྱི་སྨད་གཡོགས་ཏེ་དར་གྱི་ཆས་གོས་
ལྔ་དང་བཅས་ལོངས་སྐུའི་རྒྱན་ཆས་བཅུ་གསུམ་གྱིས་མཛེས་པའི་
དྲང་སོང་གི་ཆ་ལུགས་ཀྱི་སྒོ་ནས་ཞབས་རྡོ་རྗེ་སྐྱིལ་ཀྲུང་བཅས་ནས་
པདྨ་དང་ཟླ་བའི་གདན་གྱི་སྟེང་དུ་ཕྱི་ནས་ལྟས་ན་ནང་གསལ་བ་
ནང་ནས་ལྟས་ན་ཕྱི་གསལ་བ་སྣང་སྟོང་འོད་ཀྱི་རང་བཞིན་ཅན་
ཞིག་གསལ་བ་བསྒོམ། ཞེས་པའི་དོན་ནོ། །

གཉིས་པ་གསོལ་བ་འདེབས་པས་ཐུགས་རྒྱུད་བསྐུལ་བ་ནི།
སྤྱིར་སེམས་ཅན་གྱི་ཁར་རྗེར་ཡི་དམ་ཁྱོད། །
དུས་གསུམ་གྱི་སངས་རྒྱས་ཀུན་གྱིས་སྐྲུན། །
བོད་འབངས་ཀྱི་ལྷ་སྐལ་ཉིད་དུ་གཏད། །
སྒོས་རྒན་པོ་ང་ཡི་བློ་བལྟོས་བཅས། །
ཚེ་འདི་ཕྱིའི་བར་དོའི་སྐྱབས་གནས་ཞུ། །
སྙིང་ཐག་པས་འོ་དོད་འབོད་ལགས་ཀྱིས། །
མི་སྡིག་ཅན་བདག་ལ་ཐུགས་རྗེས་གཟིགས། །
ཞེས་པའི་དོན་ནི། སྤྱིར་མཐའ་ཡས་པའི་སེམས་ཅན་ཀུན་
གྱི་ཁར་རྗེར་ཏེ་བསོད་ནམས་ཀྱི་སྟོབས་ལས་གྲུབ་ཅིང་དངོས་གྲུབ་
ཀྱི་རྩ་བར་གྱུར་པའི་ཡི་དམ་སྤྱན་རས་གཟིགས་ཁྱོད། དུས་གསུམ་
སྟེ་འདས་པ་དང་མ་འོངས་པ་དང་ད་ལྟར་གྱི་སངས་རྒྱས་ཀུན་གྱིས་
བསྐྲུན་ཏེ་ཆོལ་གསུམ་གྱི་བོད་ཀྱི་རྒྱལ་པོ་དང་དེ་ཡི་འབངས་རྣམས་
ཀྱི་ལྷ་སྐལ་ཉིད་དུ་གཏད་པ་མ་ཟད།
ཡང་སྒོས་སུ་འཕགས་མཆོག་སྤྱན་རས་གཟིགས་ལ་མི་ཕྱེད་

པའི་དད་པ་ཅན་རྒན་པོའམ་རྒན་མོའམ་རབ་བྱུང་ང་ལྟ་བུ་ཡི་བློ་
གཏད་ལིང་སྐྱུར་གྱི་དད་པའི་སྒོ་ནས་བདག་ཅག་འགྲོ་བ་རྣམས་འཁོར་
བའི་སྡུག་བསྔལ་ལས་ཐར་ནས་བླ་མེད་བྱང་ཆུབ་ཆེན་པོའི་གོ་འཕང་
མ་ཐོབ་ཀྱི་བར་རེ་བལྟོས་བཅའ་ས་ནི་འཕགས་མཆོག་སྤྱན་རས་
གཟིགས་ཁྱེད་ཡིན་པས་ན། བདག་ཅག་འགྲོ་བ་རྣམས་ཀྱི་ཚེ་འདི་
དང་ཚེ་ཕྱི་མའི་སྐབས་དང་བར་དོའི་དུས་ཀྱི་སྡུག་བསྔལ་དང་འཇིགས་
སྐྲག་འཁྲུལ་སྣང་ལས་སྐྱོབ་པའི་ནུས་མཐུ་དང་ལྡན་པའི་སྐྱབས་གནས་
དམ་པར་གྱུར་པ་འཕགས་མཆོག་སྤྱན་རས་གཟིགས་ཁྱེད་ཡིན་པས་
ན་ཁྱེད་ཀྱིས་བསྐྱབ་པར་མཛད་དུ་གསོལ་ཞེས་དད་གུས་རྩེ་གཅིག་
གིས་སྐྱབས་གནས་དམ་པ་ཞུའོ། །སྙིང་ཐག་པའམ་སེམས་གཏིང་
ནས་སྡུག་བསྔལ་རྒྱ་མཚོའི་འབྱུང་གནས་འཁོར་བའི་གནས་རིས་
འདི་ནས་འོ་དོད་དྲག་པོས་འཕགས་མཆོག་སྤྱན་རས་གཟིགས་ཁྱེད་
འབོད་པ་ལགས་ཀྱིས། ཚེ་རབས་ཐོག་མེད་ནས་ད་བར་དུ་བཅས་
དང་རང་བཞིན་གྱི་སྡིག་པ་སྣ་ཚོགས་བསགས་པ་པོ་མི་སྡིག་ཅན་
བདག་ལ་རིས་མེད་ཀྱི་འགྲོ་བ་ཀུན་ལ་ཐུགས་བརྩེ་ཅན་སྤྱན་རས་

སྤྱན་རས་གཟིགས་ཀྱི་སྒྲུབ་ཐབས་ཀྱི་འགྲེལ་པ་པད་དཀར་དགྱེས་པའི་རང་མདངས་
གཟིགས་ཁྱེད་ཀྱི་ཐུགས་རྗེ་ཆེན་པོས་དུས་རྟག་ཏུ་གཟིགས་པར་མཛད་
དུ་གསོལ་ཞེས་གསོལ་བ་ཡང་ཡང་འདེབས་པའོ། །ཞེས་པའི་དོན་ནོ། །
གསུམ་པ་སྔགས་འཁོར་དམིགས་པ་ནི།
སྙིང་ཀར་ཟླ་དབུས་ཧྲི་ཡིག་མཐར། །
ཨོཾ་མ་ཎི་པདྨེ་ཧཱུཾ་གིས་བསྐོར། །
ཞེས་པའི་དོན་ནི། རང་ཉིད་སྤྱན་རས་གཟིགས་གསལ་བའི་
སྙིང་ཀར་ཡར་ཚེས་བཅོ་ལྔའི་ཟླ་བ་ལྟ་བུ་ངང་གོར་རེ་འོད་དང་འོད་
ཟེར་འཕྲོས་པའི་ཟླ་བའི་དཀྱིལ་འཁོར་གྱི་དབུས་སུ་ཧྲཱི་ཡིག་དཀར་
པོ་འོད་ཟེར་བར་མེད་དུ་འཚེར་བ་ཞིག་གི་མཐར། མདུན་ནས་ཨོཾ་
མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པའི་སྔགས་ཕྲེང་དཀར་པོ་ཞལ་
ངོ་ཕྱིར་བསྟན་ཅན་དེ་དག་གིས་གཡས་སྐོར་དུ་བསྐོར་བ་བསྒོམ།
ཞེས་པའི་དོན་ནོ། །

བཞི་པ་ཕན་ཡོན་དང་བྱིན་རླབས་ཀྱི་ཚན་ཁ་བསམ་གྱིས་མི་ཁྱབ་པ་ནི།
སྔགས་ཉུང་ལ་ཐུས་པའི་ཡི་གེ་དྲུག །
འདི་བགྲང་བའི་ཕན་ཡོན་བསམ་མི་ཁྱབ། །
དུས་གཏན་གྱི་དོན་ཀུན་སྒྲུབ་པ་ལ། །
ཡིད་བཞིན་གྱི་ནོར་བུ་རིན་པོ་ཆེ། །
རྐྱེན་བར་ཆད་བཟློག་པའི་རྒྱལ་པོ་ཡིན།
སངས་རྒྱས་ཀྱི་གོ་འཕང་སྒྲུབ་པ་ལ། །
བྱིན་རླབས་ཀྱི་ཚན་ཁ་བསམ་མི་ཁྱབ། །
ཨོཾ་མ་ཎི་པདྨེ་ཧཱུཾ།
ཞེས་པའི་དོན་ནི། སྦྱོར་བ་སྐྱབས་སེམས་ནས་བཟུང་སྟེ་
དངོས་གཞི་ལྷ་སྒོམ་ཞིང་བཟླ་དམིགས་ཚད་ལྡན་ཚུལ་མཐུན་གྱི་སྒོ་
ནས་སྤྱན་རས་གཟིགས་ཀྱི་གཟུངས་ཐམས་ཅད་ཀྱི་སྙིང་པོ་སྔགས་
ཤིན་ཏུ་ཉུང་ལ་ཐུས་པའི་གསུང་མཆོག་ཡི་གེ་དྲུག་པ་འདི། སྔགས་
བཟླ་བའི་སྐབས་ཀྱི་སྐྱོན་རྣམས་བྲལ་བའི་སྒོ་ནས་ཡང་ཡང་བགྲང་
བའི་ཕན་ཡོན་བསམ་གྱིས་མི་ཁྱབ་པ་ནི། སོ་སྐྱེས་བློ་ཡིས་མངོན་སུམ་

དུ་རྟོགས་མི་ནུས་པས་ན་བསམ་གྱིས་མི་ཁྱབ་པ་དང་། །
དེ་ཙམ་དུ་མ་ཟད་དུས་གཏན་གྱི་དོན་ཆེན་ཀུན་གྱི་སྙིང་
པོ་བྱང་ཆུབ་ཀྱི་གོ་འཕང་རིན་པོ་ཆེ་ཚུལ་བཞིན་དུ་སྒྲུབ་པ་ལ། ཡིད་
བཞིན་གྱི་ནོར་བུ་རིན་པོ་ཆེ་བསམ་འཕེལ་དབང་གི་རྒྱལ་པོ་ལས་
ཀྱང་ལྷག་པའི་མཐུ་སྟོབས་ཅན་ཞིག་ཡིན་པ་མ་ཟད། ཐོས་བསམ་
སྒོམ་གསུམ་མཐར་ཕྱིན་པ་ལ་གེགས་བྱེད་པའི་རྐྱེན་དུ་གྱུར་པའི་བར་
ཆད་མ་ལུས་པ་བཟློག་པའི་རྒྱལ་པོ་ཡང་ཡིན་ནོ། །
སངས་རྒྱས་ཀྱི་གོ་འཕང་ངམ་མི་གནས་པའི་མྱང་འདས་
སྒྲུབ་པ་ལ། དུས་གསུམ་རྒྱལ་བ་རྣམས་ཀྱིས་སྐུ་གསུང་ཐུགས་ཡོན་
ཏན་ཕྲིན་ལས་ཀྱི་སྒོ་ནས་བྱིན་གྱིས་བརླབས་པའི་རིགས་སྔགས་འདི་
ནི་བྱིན་རླབས་ཀྱི་ཚན་ཁ་ཤིན་ཏུ་ཆེ་བ་སོགས་ཡོན་ཏན་བསམ་གྱིས་
མི་ཁྱབ་ཅིང་སྒྲ་ཡི་ཡུལ་ལས་འདས་སོ། །དེ་ལྟར་ཡང་སློབ་དཔོན་འཕགས་
པ་ཀླུ་སྒྲུབ་ཀྱིས་མཛད་པའི་འཕགས་པ་འཇིག་རྟེན་དབང་ཕྱུག་ཡི་
གེ་དྲུག་པའི་སྒྲུབ་ཐབས་ལས།
དུས་གསུམ་བདེ་གཤེགས་ཐམས་ཅད་ཀྱིས། །

བྱིན་གྱིས་བརླབས་པའི་རིག་སྔགས་འདི། །
རྒྱུན་མི་ཆད་དུ་བཟླས་པར་བྱ། །
ཨོཾ་མ་ཎི་པདྨེ་ཧཱུཾ།
འདི་ནི་མཚན་གྱི་རྒྱལ་པོ་སྟེ། །
མི་མཐུན་དྲི་མ་སྤང་བྱེད་ཅིང་། །
འདོད་པའི་འབྲས་བུ་ཀུན་སྟེར་བས། །
ཡིན་བཞིན་ནོར་བུ་ལྟ་བུ་འོ། །
ཞེས་གསུངས་སོ། །
སྤྱིར་ཨོཾ་ནི་སྔགས་ཀྱི་མགོ་འདྲེན་དང་། ཡི་གེ་ཨ་དང་ཨུ་དང་
མ་གསུམ་འདུས་པའི་ཨོཾ་འདིས་འཕགས་མཆོག་སྤྱན་རས་གཟིགས་
ཀྱི་སྐུ་གསུང་ཐུགས་ཀྱི་ཡོན་ཏན་རྣམས་མཚོན་པ་དང་། རྒྱ་གར་གྱི་
ལེགས་སྦྱར་སྐད་ཀྱི་མ་ཎི་ཞེས་པ་ནི་བོད་ཀྱི་སྐད་དུ་ནོར་བུ་ཞེས་པ་
བསྒྱུར་རིགས་པ་དང་། རྒྱ་གར་གྱི་ལེགས་སྦྱར་སྐད་ཀྱི་པདྨེ་ཞེས་པ་
ནི་བོད་ཀྱི་སྐད་དུ་པདྨ་ཞེས་པ་བསྒྱུར་རིགས་སོ། །མདོར་ན་ཨོཾ་མ་
ཎི་པདྨེ་ཞེས་པའི་དོན་ནི་སྐུ་གསུང་ཐུགས་ཀྱི་ཡོན་ཏན་ཅན་ནོར་

བུ་དང་པདྨའི་ཕྱག་མཚན་ཅན་སྤྱན་རས་གཟིགས་ཀྱི་མཚན་དེ་བོས་
ནས་ཧཱུཾ་ནི་ཐུགས་རྡོ་རྗེའི་ས་བོན་ཡིན་པས་ཐུགས་རྗེ་བསྐུལ་བའོ། །
ན་ཨོ་ནི་ཨ་དང་ཨུ་དང་མ་བཅས་འདུས་པ་ལས་གྲུབ་པས་ཨ་
ནི་འཕགས་མཆོག་སྤྱན་རས་གཟིགས་ཀྱི་སྐུ་ཡི་མཚོན་དོན་དང་།
ཡང་ན་ཨུ་ནི་འཕགས་མཆོག་སྤྱན་རས་གཟིགས་ཀྱི་གསུང་གི་མཚོན་དོན་
དང་། མ་ནི་འཕགས་མཆོག་སྤྱན་རས་གཟིགས་ཀྱི་ཐུགས་ཀྱི་མཚོན་
དོན་དུ་གོ་ཆོག །གོང་བསྟན་གྱི་ཨ་དང་ཨུ་དང་མ་བཅས་ནི་རིམ་པ་
བཞིན་དུ་ལམ་ཉམས་སུ་ལེན་པའི་མ་དག་པའི་གདུལ་བྱ་རྣམས་ཀྱི་
ལུས་ངག་ཡིད་གསུམ་མཚོན་གྱིས་ཡོད། རྒྱ་གར་གྱི་ལེགས་སྦྱར་སྐད་
ཀྱི་མ་ཎི་ཞེས་པ་དེ་བོད་ཀྱི་སྐད་དུ་ནོར་བུ་ཞེས་པའི་དོན་དུ་གྲུབ།
འདིར་བསྟན་གྱི་ནོར་བུས་ནི། ཐབས་ཤེས་གཉིས་ལས་ཐབས་ཀྱི་
ཆར་གྱུར་པའི་ཐེག་ཆེན་སེམས་བསྐྱེད་མཚོན་གྱི་ཡོད། ཡིད་བཞིན་
གྱི་ནོར་བུ་ནི་གཞན་གྱི་ཕོངས་པ་སེལ་ཞིང་འདོད་དགུ་སྒྲུབ་པའི་
ནུས་པ་ལྡན་པ་བཞིན་དུ་ཐེག་ཆེན་གྱི་སེམས་བསྐྱེད་ནི་རང་གཞན་
ཀུན་གྱི་སྲིད་པའི་གདུང་བ་སེལ་ཞིང་ཕན་བདེའི་ལེགས་ཚོགས་སྒྲུབ་

པའི་ནུས་པ་ཅན་ཡིན་ནོ། །རྒྱ་གར་གྱི་ལེགས་སྦྱར་སྐད་ཀྱི་པདྨེ་ཞེས་
པ་ནི་བོད་ཀྱི་སྐད་དུ་པདྨ་ཞེས་པའི་དོན་དུ་གྲུབ། འདིར་བསྟན་གྱི་
པདྨས་ནི། ཐབས་ཤེས་གཉིས་ལས་ཤེས་རབ་ཟབ་མོ་མཚོན་གྱིས་
ཡོད། པདྨ་ལ་ལ་འདམ་ལས་སྐྱེས་ཀྱང་འདམ་གྱིས་དྲི་མས་མ་གོས་
པའི་སྒོ་ནས་དྲི་བསུང་འཐུལ་བ་བཞིན་དུ་ཡོད་མེད་ཀྱི་མཐའ་ཀུན་
ལས་གྲོལ་བའི་རྣམ་ཀུན་མཆོག་ལྡན་གྱི་སྟོང་ཉིད་མངོན་སུམ་དུ་རྟོགས་
པའི་ཤེས་རབ་ཅན་ལ་ལ་འཁོར་བར་གནས་ཀྱང་འཁོར་བའི་དྲི་མས་
མ་གོས་པའི་སྒོ་ནས་མཐའ་ཡས་པའི་འགྲོ་བའི་དོན་མཛད་དོ། །རྒྱ་
གར་གྱི་ལེགས་སྦྱར་སྐད་ཀྱི་ཧཱུཾ་ཞེས་པ་དེས་བོད་ཀྱི་སྐད་དུ་ཐབས་
ཤེས་དབྱེར་མེད་ཀྱི་དོན་བསྟན་པའོ། །མདོར་ན་ཨོཾ་མ་ཎི་པདྨེ་ཧཱུཾ་ཞེས་
པའི་ཡི་གེ་འབྲུ་དྲུག་པོས་འཕགས་པ་སྤྱན་རས་གཟིགས་ཚུལ་བཞིན་
དུ་སྒྲུབ་པ་པོར་གྱུར་པའི་སོ་སྐྱེ་དང་སློབ་པ་འཕགས་པ་གང་རུང་
དེས་ཐབས་དང་ཤེས་རབ་དང་ཐབས་ཤེས་དབྱེར་མེད་ཀྱི་ལམ་ཟབ་
མོའི་ཉམས་ལེན་ལ་བརྟེན་ནས་མཐར་དེ་ལྟ་བུའི་སྒྲུབ་པ་པོའི་མ་
དག་པའི་ལུས་ངག་ཡིད་གསུམ་དག་པ་སངས་རྒྱས་ཀྱི་སྐུ་གསུང་ཐུགས་

སུ་བསྒྱུར་ཐུབ་པ།་བརྟན་པ་ཡིན་ནོ། །
དེ་ལྟ་བུའི་སྔགས་བཟླ་བའི་སྐབས་ཀྱི་བགྲང་ཕྲེང་ནི། པདྨའི་
སྙིང་པོ་འམ། བོདྷི་ཙིཏྟ་འམ། ཤེལ་ཕྲེང་དཀར་པོ་སོགས་གང་རུང་
བརྒྱ་རྩ་བརྒྱད་ཅན། གཞོན་ནུ་མ་གཙང་མའམ། དམ་ཚིག་གཙང་
མས་བཀལ་པའི་སྐུད་པ་སུམ་སྒྲིལ་གྱི་ཕྲེང་ཐག་ཅན། རང་གི་སྙིང་
ཁར་ལག་པ་གཡས་པའི་གུང་མོ་དང་མཐེ་ཆུང་བརྐྱངས། མཛུབ་
མོ་རྒྱབ་ཏུ་བཞག་ནས་སྲིན་ལག་དང་མཐེ་བོང་གིས་བགྲང་བར་བྱའོ། །
ཞེས་པའི་དོན་ནོ། །
ལྔ་པ་ཆོས་ལོངས་སྤྲུལ་སྐུའི་ཞིང་སྦྱོང་སོགས་བསྟན་པ་ནི།
སྔགས་ཕྲེང་ལས་ཐུགས་ཀའི་འོད་ཟེར་འཕྲོས། །
གང་ལ་གང་འདུལ་གྱི་སྤྲུལ་པའི་སྐུས། །
སེམས་ཅན་གྱི་སྡིག་སྒྲིབ་ཐམས་ཅད་སྦྱངས། །
མགོན་སངས་རྒྱས་སྲས་བཅས་ཐམས་ཅད་མཆོད། །
སླར་བྱིན་རླབས་བསྡུས་ནས་རང་ལ་ཐིམ། །

ཡུལ་སྣང་ཚད་སྐུ་ལ་གྲགས་ཚད་གསུང་། །
ཡིད་དྲན་ཚད་ཐུགས་ཀྱི་རོལ་པ་ལ། །
ཞེས་པའི་དོན་ནི། ཆོས་ལོངས་སྤྲུལ་སྐུའི་ཞིང་ཁམས་སྦྱོང་བ་གསུམ་
ལས་དང་པོ་ཆོས་སྐུའི་ཞིང་ཁམས་སྦྱོང་བ་ནི། ཆོས་སྐུའི་ཞིང་ཁམས་སྦྱོང་
བ་པོ་ཞིག་གིས་སེམས་ཉིད་སྤྲོས་བྲལ་གྱི་ངང་ལ་རྩེ་གཅིག་ཏུ་མཉམ་
པར་བཞག་ཅིང་། གལ་ཏེ་དེ་ལས་མི་གནས་པར་འཕྲོ་ན། དངོས་
སུ་འཕྲོ་མཁན་གྱི་ཤེས་པ་དེ་གནས་ལུགས་དཔྱོད་བྱེད་ཀྱི་རིགས་པས་
བརྟགས་ཏེ་ཕྱིན་ཅི་མ་ལོག་པ་ཡང་དག་པར་གཏན་ལ་ཕབ་ནས་
ཡང་དེ་ཡི་ངང་ལ་རྩེ་གཅིག་ཏུ་མཉམ་པར་བཞག་གོ། དེ་ནི་སེམས་
ཀྱི་ངོ་བོ་སྐྱོང་བའི་སྒོ་ནས་ཞིང་ཆོས་སྐུར་སྦྱང་བ་ཞེས་བྱའོ། །དོན་
གྱི་དབང་འདི་ལ་དགོངས་ཏེ་ཀུན་མཁྱེན་མི་ཕམ་པདྨ་དཀར་པོའི་
ཞལ་སྔ་ནས་མཛད་པའི་ཐུགས་རྗེ་ཆེན་པོའི་སྨར་ཁྲིད་སྙིང་པོའི་དོན་
ལ་འཇུག་པ་ལས། སེམས་གཡོ་བ་མེད་པའི་རྒྱུན་ལ་རྩེ་གཅིག་ཏུ་མཉམ་
པར་བཞག་ཅིང་། དེ་ལས་མི་གནས་པར་འཕྲོ་ན། འཕྲོ་མཁན་གྱི་
ཤེས་པ་ལ་སོ་སོར་བརྟགས་ཏེ་ཕྱིན་ཅི་ལོག་ལས་ཕྱུང་ནས་ཡང་དག་

པའི་ངང་དུ་བཞག་གོ་འདི་ནི་ངོ་བོའི་སྒོ་ནས་ཞིང་ཆོས་སྐུར་སྦྱང་
བ་ཞེས་བྱའོ། །ཞེས་གསུངས་སོ། །
གཉིས་པ་ལོངས་སྐུའི་ཞིང་ཁམས་སྦྱོང་བ་ནི། ལོངས་སྐུའི་
ཞིང་ཁམས་སྦྱོང་བ་པོ་ཞིག་གིས་རང་ཉིད་སྤྱན་རས་གཟིགས་གསལ་
བའི་སྙིང་ཀར་ཉ་གང་གི་ཟླ་བའི་དཀྱིལ་འཁོར་འོད་དང་ཟེར་མཚུངས་
པ་མེད་པ་ཞིག་གསལ་བའི་དབུས་སུ་ཧྲི་ཡིག་དཀར་པོ་དྲི་མ་མེད་
པའི་མཐར་ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པའི་སྔགས་ཕྲེང་
དཀར་པོ་མྱུར་བར་འཁོར་བ་ལས་ཐུགས་ཀའི་གནས་ནས་འོད་ཟེར་
དཔག་ཏུ་མེད་པ་དག་པའི་ཞིང་དང་མ་དག་པའི་ཞིང་ཁམས་རབ་
འབྱམས་ཐམས་ཅད་ལ་ཁྱབ་པ་འཕྲོས་ནས་འཕགས་མཆོག་སྤྱན་
རས་གཟིགས་ཀྱི་གདུལ་བྱ་རྣམས་ལ་གང་ལ་གང་འདུལ་གྱི་སྒོ་ནས་
དེ་ལ་དེར་མཐུན་གྱི་སྤྲུལ་པ་རྣམ་པ་སྣ་ཚོགས་པའི་སྐུ་ཡི་སྒོ་ནས་འགྱེད་
ནས་འགྲོ་བ་མཐའ་ཡས་པའི་གནས་སྐབས་དང་མཐར་ཐུག་ལ་ཕན་
པའི་དོན་མཛད་ཅིང་། །སྐབས་འགར་སྔགས་ཕྲེང་ལས་ཐུགས་ཀའི་
འོད་ཟེར་བདག་དང་མཐའ་ཡས་པའི་རིགས་དྲུག་གི་སེམས་ཅན་

ཐམས་ཅད་ལ་ཕོག་ནས་འོད་ཟེར་དེ་ཕོག་མ་ཐག་ཏུ་བ་མོ་ལ་ཉི་ཟེར་
ཕོག་པ་བཞིན་དུ་ཐོག་མེད་ནས་བསགས་པའི་བཅས་དང་རང་བཞིན་
གྱི་སྡིག་པ་མ་ལུས་པ་དང་། ཉོན་སྒྲིབ་དང་ཤེས་སྒྲིབ་བཅས་སྒྲིབ་པ་
ཕྲ་རགས་ཐམས་ཅད་སྦྱངས་པ་དང་། སྙིང་ཀའི་ཧྲི་ཡིག་སྔགས་ཕྲེང་
དང་བཅས་པ་ལས་འོད་ཟེར་འཕྲོས་པའི་སྣེར་མཆོད་པའི་ལྷ་མོ་མཆོད་
རྫས་སྣ་ཚོགས་པ་ཐོགས་པ་བསམ་གྱིས་མི་ཁྱབ་པ་སྤྲོས་ཏེ། འགྲོ་བ་
ལྷ་མི་ཀུན་གྱི་མགོན་པོ་དུས་གསུམ་གྱི་སངས་རྒྱས་རྣམས་དང་། སངས་
རྒྱས་ཀྱི་ཐུགས་སྲས་ཏེ་བྱང་ཆུབ་སེམས་དཔའ་རྣམས་དང་། ཉན་
རང་འཕགས་པའི་ཚོགས་དང་བཅས་པ་ཐམས་ཅད་ལ་སྐུ་གསུང་
ཐུགས་མཉེས་པའི་མཆོད་པ་བླ་ན་མེད་པ་ཕུལ། སླར་སྐུ་གསུང་ཐུགས་
ཀྱི་བྱིན་རླབས་ནུས་མཐུ་ཐམས་ཅད་བསྡུས་ནས་བྱིན་རླབས་ཁ་ཤས་
ལྷ་སྐུ་དང་ལ་ལ་སྔགས་ཕྲེང་དང་འགའ་ཞིག་ཕྱག་མཚན་དང་གཞན་
ཞིག་བདུད་རྩི་འོད་ཟེར་དཀར་པོའི་རྣམ་པ་ཅན་བྱོན་ནས་རང་གི་
སྙིང་ཀའི་ཧྲི་ཡིག་དང་སྔགས་ཕྲེང་ལ་ཐིམ་པར་བསྒོམ། སླར་སྙིང་
ཀའི་ཧྲི་ཡིག་སྔགས་ཕྲེང་དང་བཅས་པ་ལས་འོད་ཟེར་འཕྲོས་པས།

སྣོད་ཀྱི་མ་དག་པའི་ཉེས་སྐྱོན་སྦྱངས་ནས་ཡུལ་ཕྱོགས་ཐམས་ཅད་
དག་པའི་ཞིང་ཁམས་དང་། བཅུད་ཀྱི་སེམས་ཅན་མ་དག་པའི་ཉེས་
སྐྱོན་སྦྱངས་ནས་གང་ཤར་གྱི་སྣང་ཚད་ཐམས་ཅད་འཕགས་པ་སྤྱན་
རས་གཟིགས་ཀྱི་སྐུར་གྱུར་པ་མོས་པར་བྱེད་པ་ལ་སྣང་ཚད་སྐུའི་
འཁྱེར་སོ་ཞེས་བྱའོ། །ཟིན་པའི་སྒྲ་དང་མ་ཟིན་པའི་སྒྲ་ལྷང་ལྷང་གྲགས་
ཚད་ཀྱི་ཉེས་སྐྱོན་མ་ལུས་པ་སྦྱངས་ནས་འཕགས་པ་སྤྱན་རས་གཟིགས་
ཀྱི་གསུང་མཆོག་ཡི་གེ་དྲུག་པའི་སྒྲར་གྱུར་པ་མོས་པར་བྱེད་པ་ལ་
གྲགས་ཚད་གསུང་གི་འཁྱེར་སོ་ཞེས་བྱའོ། །ཡིད་ཀྱི་དྲན་རྟོག་གི་ཉེས་
སྐྱོན་མ་ལུས་པ་སྦྱངས་ནས་སེམས་ཀྱི་འཆར་ཚད་མ་ལུས་པ་སྒྱུ་མ་
ལྟ་བུར་མོས་པའམ་འཕགས་པ་སྤྱན་རས་གཟིགས་ཀྱི་ཐུགས་ཀྱི་གསང་
བ་བདེ་སྟོང་གི་ཡེ་ཤེས་ཀྱི་རོལ་པ་མོས་པར་བྱེད་པ་ལ་འཆར་ཚད་
ཐུགས་ཆོས་ཉིད་འཁྱེར་སོ་རྣམས་ཡང་ཡང་གསལ་འདེབས་བྱེད་
ནས་གསུང་མཆོག་ཡི་གེ་དྲུག་པ་བཟླ་བ་ནི་ལོངས་སྐུར་སྦྱང་བའི་
ཐབས་བླ་མེད་པའོ། །
དོན་གྱི་དབང་འདི་ལ་དགོངས་ཏེ་ཀུན་མཁྱེན་མི་ཕམ་པདྨ་

དཀར་པོའི་ཞལ་སྔ་ནས་མཛད་པའི་ཐུགས་རྗེ་ཆེན་པོའི་སྨར་ཁྲིད་
སྙིང་པོའི་དོན་ལ་འཇུག་པ་ལས། གང་ཤར་གྱི་སྣང་བ་འཕགས་པ་
སྤྱན་རས་གཟིགས་ཀྱི་སྐུར་རྟོགས་པས་ལྷག་པར་མོས་པར་བྱེད་པ་
སྣང་ཚད་སྐུའི་འཁྱེར་སོ་ཞེས་བྱའོ། །སྒྲ་ལྷང་ལྷང་གྲག་པ་ཐམས་ཅད་
ཡི་གེ་དྲུག་པར་རྟོགས་པས་ལྷག་པར་མོས་པར་བྱེད་པ་གྲགས་ཚད་
གསུང་གི་འཁྱེར་སོ་ཞེས་བྱའོ། །ཡིད་ཀྱི་རབ་ཏུ་གཡོ་བ་ཐམས་ཅད་
སྒྱུ་མ་ཙམ་དུ་རྟོགས་པས་ལྷག་པར་མོས་པ་འཆར་ཚད་ཐུགས་ཆོས་
ཉིད་འཁྱེར་སོ་ཞེས་བྱའོ། །ཞེས་དང་། དཔལ་སྤྲུལ་འཇིགས་མེད་ཆོས་
ཀྱི་དབང་པོའི་ཐོག་མཐའ་བར་གསུམ་དུ་དགེ་བའི་གཏམ་ཉམས་
ལེན་དམ་པའི་སྙིང་ནོར་ལས།
ལུས་སྣང་གདོས་བཅས་འཛིན་པ་འཆིང་བའི་རྒྱུ། །
སྣང་སྟོང་ལྷ་རུ་ཤེས་ན་སྤྱན་རས་གཟིགས། །
འཕགས་མཆོག་ཁ་སར་པ་ཎི་ལོགས་ན་མེད། །
སྣང་སྟོང་ལྷ་སྐུའི་ངང་ནས་ཡིག་དྲུག་སྒྲོངས། །
ངག་སྣང་བརྗོད་པའི་སྒྲ་རྟོག་འཁྲུལ་པའི་རྒྱུ། །

གྲགས་སྟོང་སྔགས་སུ་ཤེས་ན་སྤྱན་རས་གཟིགས། །
འཕགས་མཆོག་སེངྒེ་སྒྲ་ཞེས་ལོགས་ན་མེད། །
སྒྲ་གྲགས་སྔགས་སུ་ཤེས་པས་ཡིག་དྲུག་སྒྲོངས། །
སེམས་སྣང་བདེན་ཞེན་འཁྲུལ་བ་འཁོར་བའི་རྒྱུ།
རྟོག་བྲལ་གཤིས་ལ་བཞག་ན་སྤྱན་རས་གཟིགས། །
འཕགས་མཆོག་སེམས་ཉིད་ངལ་གསོ་ལོགས་ན་མེད། །
སེམས་ཉིད་ཆོས་སྐུའི་ངང་ནས་ཡིག་དྲུག་སྒྲོངས། །
ཞེས་གསུངས་སོ། །
གསུམ་པ་སྤྲུལ་སྐུའི་ཞིང་ཁམས་སྦྱང་བ་ནི། སྤྲུལ་སྐུའི་ཞིང་
ཁམས་སྦྱོང་བ་པོ་ཞིག་གིས་ཐོ་རངས་ཀྱི་དུས་སུ་རང་ཉིད་འཕགས་
པ་སྤྱན་རས་གཟིགས་ཀྱི་སྐུར་གསལ་བའི་ཐུགས་ཀའི་སྔགས་ཕྲེང་
ལས་འོད་ཟེར་ཤི་གསོས་ཀྱི་བདུད་རྩི་ལྟ་བུ་འཕྲོས་པས། མཁའ་ཁྱབ་
ཀྱི་སེམས་ཅན་ཀུན་ལ་ཕོག་པར་བསྒོམ་ནས་དེ་ལ་བརྟེན་ནས་འགྲོ་
བ་ཐམས་ཅད་ནད་དང་ལུས་ཀྱི་སྡུག་བསྔལ་དང་སེམས་མི་བདེ་བ་
སོགས་ཐམས་ཅད་ཞི་བར་བསྒོམ་པར་བྱའོ། །སྤྲུལ་སྐུའི་ཞིང་ཁམས་

སྦྱོང་བ་པོ་ཞིག་གིས་སྔ་དྲོའི་དུས་སུ་རང་ཉིད་འཕགས་པ་སྤྱན་རས་
གཟིགས་ཀྱི་སྐུར་གསལ་བའི་ཐུགས་ཀའི་སྔགས་ཕྲེང་ལས་འོད་ཟེར་
དམར་པོ་ལྕགས་ཀྱུའི་རྣམ་པ་ཅན་ཞིང་ཁམས་ཐམས་ཅད་ལ་ཁྱབ་
པར་བསྒོམ་ནས་དེ་ལ་བརྟེན་ནས་རྒྱུ་མི་རྒྱུའི་འགྲོ་བ་ཐམས་ཅད་
རང་དབང་དང་བྲལ་ནས་སྤྲུལ་སྐུར་སྦྱོང་བ་པོ་བདག་ཉིད་ཀྱིས་དབང
་དུ་གྱུར་པར་བསྒོམ་པར་བྱའོ། །སྤྲུལ་སྐུའི་ཞིང་ཁམས་སྦྱོང་བ་པོ་ཞིག་
གིས་དགོང་མོའི་དུས་སུ་རང་ཉིད་འཕགས་པ་སྤྱན་རས་གཟིགས་
ཀྱི་སྐུར་གསལ་བའི་ཐུགས་ཀའི་སྔགས་ཕྲེང་སྔོན་པོ་ལས་འོད་ཟེར་
སྔོན་པོ་འཕྲོས་ནས་ཞིང་ཁམས་ཐམས་ཅད་ལ་ཁྱབ་པ་བསྒོམ། དེ་
ལ་བརྟེན་ནས་བདག་གཞན་འགྲོ་བ་ཀུན་གྱི་དགྲ་བོ་དུག་གསུམ་དེ་
ཉིད་སྤྲོས་བྲལ་གྱི་སྟོང་ཉིད་ཀྱི་བྲུབ་ཁུང་དུ་བཀུག་པ་བསྒོམ། དེ་ནས་
འདོད་ཆགས་དང་ཞེ་སྡང་དང་གཏི་མུག་རྣམས་རིམ་པར་བཞིན་
མི་སྡུག་པ་དང་བྱམས་པ་དང་སོ་སོར་རྟོག་པའི་ཤེས་རབ་ཀྱི་མཚོན་
ཆས་བསད་ནས། སོ་སོར་རང་རིག་པའི་ཕོ་ཉ་ཚིམ་པར་བསྒོམ། སྤྲུལ་
སྐུའི་ཞིང་ཁམས་སྦྱོང་བ་པོ་ཞིག་གིས་སྲོད་ཀྱི་དུས་སུ་རང་ཉིད་འཕགས་

པ་སྤྱན་རས་གཟིགས་ཀྱི་སྐུར་གསལ་བའི་ཐུགས་ཀའི་སྔགས་ཕྲེང་
སེར་པོ་ལས་འོད་ཟེར་སེར་པོ་འཕྲོས་ནས་ཞིང་ཁམས་རབ་འབྱམས་
ཐམས་ཅད་ཁྱབ་པར་བསྒོམ། དེ་ལ་བརྟེན་ནས་བདག་གཞན་ཐམས་
ཅད་ཀྱི་ཚེ་དང་བསོད་ནམས་དཔལ་དང་འབྱོར་བ་སྟེ་ཕུན་སུམ་ཚོགས་
པ་རྒྱས་པར་བསྒོམ། དེ་ནས་མཇུག་ཏུ་ལེགས་བྱས་ཀྱི་དགེ་བའི་རྩ་
བ་འདིས་སྤྲུལ་སྐུའི་ཞིང་ཁམས་སྦྱོང་བ་པོ་བདག་འཚང་རྒྱ་བའི་ཞིང་
ཁམས་དེར་རིགས་དྲུག་གི་འགྲོ་བ་ཐམས་ཅད་ཞི་རྒྱས་དབང་དྲག་
གི་ཕྲིན་ལས་ལ་དབང་འབྱོར་བ་ཤ་སྟག་འབྱུང་བར་གྱུར་ཅིག་ཅེས་
བསྔོ་སྨོན་བྱ་ཞིང་སྤྲུལ་སྐུར་སྦྱང་བའོ། །
དོན་གྱི་དབང་འདི་ལ་དགོངས་ཏེ་ཀུན་མཁྱེན་མི་ཕམ་པདྨ་
དཀར་པོའི་ཞལ་སྔ་ནས་མཛད་པའི་ཐུགས་རྗེ་ཆེན་པོའི་སྨར་ཁྲིད་
སྙིང་པོའི་དོན་ལ་འཇུག་པ་ལས། ཐོ་རངས་ཀྱི་ཚེ། བདག་ཉིད་འཕགས་
པའི་སྐུར་གསལ་བའི་ཐུགས་ཀའི་སྔགས་ཕྲེང་ལས། འོད་ཟེར་ཤི་
གསོས་ཀྱི་བདུད་རྩི་ལྟ་བུ་འཕྲོས་པས། སེམས་ཅན་ཐམས་ཅད་
ཀྱི་ནད་དང་སྡུག་བསྔལ་མྱ་ངན་དང་ཡིད་མི་བདེ་བ་ཐམས་ཅད་

དག་པ་དང་། སྔ་དྲོ་འོད་ཟེར་དམར་པོ་ལྕགས་ཀྱུའི་རྣམ་པ་ཅན་འཕྲོས་
པས། སྣང་མི་སྣང་རྒྱུ་མི་རྒྱུའི་འགྲོ་བ་ཐམས་ཅད་རང་དབང་དང་
བྲལ་བར་བདག་གིས་དབང་དུ་གྱུར་པ་དང་། དགོང་མོ་སྔགས་ཕྲེང་
སྔོན་པོ་ལས་འོད་ཟེར་འཕྲོས་པས། བདག་གཞན་ཐམས་ཅད་ཀྱི་
འདོད་ཆགས་ཞེ་སྡང་གཏི་མུག་གི་དགྲ་བོ་སྟོང་པ་ཉིད་ཀྱི་བྲུབ་ཁུང་
དུ་བཀུག །འདོད་ཆགས་མི་སྡུག་པ་དང་། ཞེ་སྡང་བྱམས་པ་དང་།
གཏི་མུག་སོ་སོར་རྟོག་པའི་མཚོན་ཆས་བསད། སོ་སོར་རྟོག་པའི་
ཕོ་ཉས་བྲོས་པས་ཚིམ་པར་བསམ་པ་དང་། སྲོད་ལ་འོད་ཟེར་སེར་
པོ་འཕྲོས་པས། བདག་གཞན་གྱི་བསོད་ནམས་དང་འབྱོར་བ་སྟེ་
ཕུན་སུམ་ཚོགས་པ་རྒྱས་པར་བསམ། བདག་སངས་རྒྱས་པའི་ཞིང་
དུ་སེམས་ཅན་ཐམས་ཅད་ཞི་རྒྱས་དབང་དྲག་བཞི་ལ་དབང་འབྱོར་
བ་ཤ་སྟག་འབྱུང་བར་གྱུར་ཅིག་ཅེས་བསྔོ་བ་བྱ་ཞིང་སྤྲུལ་སྐུར་སྦྱང་
བའོ། །ཞེས་གསུངས་སོ། །
ཡང་སྐབས་འགའ་རེར་རིགས་དྲུག་གི་གནས་རིས་སྦྱོང་བའི་དམིགས་
རིམ་ནི། བདག་ཉིད་ཀྱི་སྤྱི་བོར་ལྷ་ཡི་ས་བོན་ཨ་ཡིག་དཀར་པོ་དང་།

མགྲིན་པར་ལྷ་མིན་གྱི་ས་བོན་སུ་ཡིག་དམར་སྐྱ་དང་། སྙིང་གར་མིའི་
ས་བོན་ནི་ཡིག་སྔོན་པོ་དང་། ལྟེ་བར་དུད་འགྲོའི་ས་བོན་ཏྲི་ཡིག
སེར་པོ་དང་། ཆུ་ལམ་དུ་ཡི་དྭགས་ཀྱི་ས་བོན་པྲེ་ཡིག་ལྗང་ཁུ་དང་།
བཤང་ལམ་དུ་དམྱལ་བའི་ས་བོན་དུ་ཡིག་དུད་ཁ་རྣམས་གསལ་བཏབ།
རང་གི་མདུན་གྱི་ནམ་མཁར་འཕགས་མཆོག་སྤྱན་རས་གཟིགས་
སྐུ་མདོག་ཕྱག་མཚན་རྒྱན་ཆ་ལུགས་ཡོངས་སུ་རྫོགས་པ་གསལ་བཏབ།
དེ་ནས་ཡིག་དྲུག་བཟླས་པའི་སྐབས་སུ་འཕགས་མཆོག་སྤྱན་རས་
གཟིགས་ཀྱི་སྤྱི་བོར་ཟླ་བའི་དཀྱིལ་འཁོར་དུ་ས་བོན་ཨོ་ཡིག་ལ་རིག་
པའི་རྒྱལ་པོ་ཡིག་དྲུག་མདོག་དཀར་པོ་དང་། མགྲིན་པར་ཟླ་བའི་
དཀྱིལ་འཁོར་དུ་ས་བོན་མ་ཡིག་ལ་རིག་པའི་རྒྱལ་པོ་ཡིག་དྲུག་མདོག་
དམར་པོ་དང་། སྙིང་གར་ཟླ་བའི་དཀྱིལ་འཁོར་དུ་ས་བོན་ཎི་ཡིག་
ལ་རིག་པའི་རྒྱལ་པོ་ཡིག་དྲུག་མདོག་སྔོན་པོ་དང་། ལྟེ་བར་ཟླ་བའི་
དཀྱིལ་འཁོར་དུ་ས་བོན་པད་ཡིག་ལ་རིག་པའི་རྒྱལ་པོ་ཡིག་དྲུག་
མདོག་སེར་པོ་དང་། གསང་གནས་སུ་ཟླ་བའི་དཀྱིལ་འཁོར་དུ་ས་
བོན་མེ་ཡིག་ལ་རིག་པའི་རྒྱལ་པོ་ཡིག་དྲུག་མདོག་ལྗང་ཁུ་དང་། བཤང་

ལམ་དུ་ཟླ་བའི་དཀྱིལ་འཁོར་དུ་ས་བོན་ཧཱུཾ་ཡིག་ལ་རིག་པའི་རྒྱལ་
པོ་ཡིག་དྲུག་མདོག་མཐིང་ཁས་བསྐོར་བ་གསལ་བཏབ་ནས་དྲག་
སྔགས་བཟླ་བའི་སྐབས་སུ། རང་གི་བཤང་ལམ་དུ་དམྱལ་བའི་ས་
བོན་དུ་ཡིག་དུད་ཁ་ལས་འོད་ཟེར་ནག་པོ་མཐའ་ཡས་པ་འཕྲོས་
པས། བདག་གཞན་སེམས་ཅན་ཀུན་གྱིས་ཐོག་མེད་ནས་བསགས་
པའི་དམྱལ་བར་མྱོང་འགྱུར་གྱི་ལས་ངན་བག་ཆགས་དང་བཅས་
པ་ཚུར་བསྡུས་པ་རྣམས་དམྱལ་བའི་གནས་དང་དམྱལ་བའི་གཟུགས་
དང་དམྱལ་བའི་སྡུག་བསྔལ་གྱི་རྣམ་པར་གྱུར་པ་གསལ་བཏབ་པའི་
མཐར། རང་གི་མདུན་བསྐྱེད་འཕགས་མཆོག་སྤྱན་རས་གཟིགས་
ཀྱི་བཤང་ལམ་དུ་ཟླ་བའི་དཀྱིལ་འཁོར་གྱི་དབུས་ཀྱི་ས་བོན་ཧཱུཾ་ཡིག་
ལས་ཡེ་ཤེས་ཀྱི་མེ་ལྕེ་བར་མེད་དུ་འཕྲོས་ནས་རང་གི་བཤང་བའི་
ལམ་དུ་ཞུགས་ནས་དམྱལ་བའི་གནས་དང་དམྱལ་བའི་གཟུགས་
དང་དམྱལ་བའི་སྡུག་བསྔལ་རྣམས་སྲེག་ནས་མཐར་ཧཱུཾ་ཡིག་ནག་
པོ་ཞིག་ཏུ་གྱུར་པ་བསྒོམ། དཔེ་དེ་བཞིན་དུ་གནས་ལྷག་མ་ལྔ་པོ་ཡང་
གོང་མ་དེའི་རིགས་བསྒྲེ་ནས་བསྒོམས་པའི་མཐར་མདུན་བསྐྱེད་

ཀྱི་འཕགས་མཆོག་སྤྱན་རས་གཟིགས་རང་ལ་ཐིམ་པར་བསྒོམས་
པའི་མཐར་བསྔོ་སྨོན་གྱིས་རྒྱན་པར་བྱའོ། །
དོན་གྱི་དབང་འདི་ལ་དགོངས་ཏེ་ཀུན་མཁྱེན་མི་ཕམ་པདྨ་
དཀར་པོའི་ཞལ་སྔ་ནས་མཛད་པའི་ཐུགས་རྗེ་ཆེན་པོའི་སྨར་ཁྲིད་
སྙིང་པོའི་དོན་ལ་འཇུག་པ་ལས།
རིགས་དྲུག་གི་ས་བོན་སྲེག་པ་བཞི་པ་ནི། བདག་ཉིད་ཀྱི་
སྤྱི་བོར་ལྷའི་ས་བོན་ཨ་དཀར་པོ། མགྲིན་པར་ལྷ་མིན་གྱི་སུ་དམར་
སྐྱ། སྙིང་གར་མིའི་ནི་སྔོན་པོ། ལྟེ་བར་དུད་འགྲོའི་ཏྲེ་སེར་པོ། ཆུ་ལམ་
དུ་ཡི་དྭགས་པྲེ་ལྗང་ཁུ། བཤང་ལམ་དུ་དམྱལ་བའི་དུ་དུད་ཁ་རྣམས་
དང་། མདུན་དུ་བཅོམ་ལྡན་འདས་སྤྱན་རས་གཟིགས་གཙོ་རྐྱང་
བཞིན་བསྐྱེད། བཟླས་པའི་དུས་བཅོམ་ལྡན་འདས་ཀྱི་གནས་དྲུག་
ཏུ་ཟླ་བའི་དཀྱིལ་འཁོར་ལ། ཨོྃ་མ་ཎི་པདྨེ་ཧཱུཾ། ཞེས་ས་བོན་ལ་རིག་
པའི་རྒྱལ་པོ་དེ་ཉིད་ཀྱིས་བསྐོར་བ་དཀར་དམར་སྔོ་སེཪ་ལྗང་མཐིང་
ཁ་གསལ་བཏབ་སྟེ། སྔགས་དྲག་པོའི་འཛབ་ཏུ་བཟླ་དུས། བཤང་
བའི་དུ་ལས་འོད་ཟེར་ནག་པོ་འཕྲོས་པས། རང་གཞན་གྱིས་ཐོག་

མ་མེད་པ་ནས་བསགས་པའི་དམྱལ་བ་མྱོང་འགྱུར་གྱི་ལས་ངན་བག་
ཆགས་དང་བཅས་པ་བསྡུས། དམྱལ་བའི་གནས་གཟུགས་སྡུག་བསྔལ་
དང་བཅས་པར་བསྒྱུར་ནས་ཅུང་ཟད་གསལ་བཏབ་པའི་མཐར།
མདུན་བསྐྱེད་ཀྱི་ཧཱུཾ་ཡིག་ལས་ཡེ་ཤེས་ཀྱི་མེ་ལྕེ་འཕྲོས་བཤང་བའི་
ལམ་དུ་ཞུགས། དམྱལ་བའི་གནས་གཟུགས་སྡུག་བསྔལ་རྣམས་སྲེག་
ནས་ཧཱུཾ་ཡིག་ནག་པོ་ཞིག་ཏུ་གྱུར། དེ་བཞིན་དུ་གནས་ལྔ་ལ་ཡང་རིགས་
བསྒྲེའོ། མཐར་མདུན་བསྐྱེད་ཀྱི་བཅོམ་ལྡན་འདས་བདག་ཉིད་ལ་
བསྟིམ་མོ། །ཞེས་གསུངས་སོ། །
ཡང་དུས་རེ་འགར་སྤྱན་རས་གཟིགས་རིགས་ལྔ་བསྒྲུབ་པའི་དམིགས་
རིམ་ནི། སྤྱན་རས་གཟིགས་སྒྲུབ་པ་པོ་རང་གི་བཤང་བའི་ལམ་དུ་
ཧཱུཾ་ཡིག་ལས་མེ་རབ་ཏུ་འབར་བ་ཞིག་བསྒོམ། དེ་ལས་རང་གི་རྣམ་
སྨིན་གྱི་ལུས་སྦྱངས་ནས། རང་ལུས་སྤྱན་རས་གཟིགས་ཀྱི་སྐུར་གྱུར་
པའི་སྤྱི་བོར་ཨོཾ་ཡིག་དཀར་པོ་ཞིག་བསྒོམ། དེ་འོད་དུ་ཞུ་ནས་སྐུའི་
སྤྱན་རས་གཟིགས་དཀར་པོར་གྱུར། རང་ལུས་སྤྱན་རས་གཟིགས་
ཀྱི་སྐུར་གྱུར་པའི་མགྲིན་པར་མ་ཡིག་ཅིག་བསྒོམ། དེ་འོད་དུ་ཞུ་ནས་

གསུང་གི་སྤྱན་རས་གཟིགས་དམར་པོར་གྱུར། རང་ལུས་སྤྱན་རས་
གཟིགས་ཀྱི་སྐུར་གྱུར་པའི་སྙིང་གར་ཎི་ཡིག་ཅིག་བསྒོམ། དེ་འོད་
དུ་ཞུ་ནས་ཐུགས་ཀྱི་སྤྱན་རས་གཟིགས་སྔོན་པོར་གྱུར། རང་ལུས་
སྤྱན་རས་གཟིགས་ཀྱི་སྐུར་གྱུར་པའི་ལྟེ་བར་པད་ཡིག་ཅིག་བསྒོམ།
དེ་འོད་དུ་ཞུ་ནས་ཡོན་ཏན་གྱི་སྤྱན་རས་གཟིགས་སེར་པོར་གྱུར།
རང་ལུས་སྤྱན་རས་གཟིགས་ཀྱི་སྐུར་གྱུར་པའི་གསང་གནས་སུ་མེ་
ཡིག་ཅིག་བསྒོམ། དེ་འོད་དུ་ཞུ་ནས་ཕྲིན་ལས་ཀྱི་སྤྱན་རས་གཟིགས་
ལྗང་ཁུར་གྱུར། དེ་ལྟ་བུའི་སྐུ་གསུང་ཐུགས་ཡོན་ཏན་ཕྲིན་ལས་ཀྱི་
སྤྱན་རས་གཟིགས་རྣམས་ཀྱི་ཐུགས་ཀར་ཟླ་བའི་གདན་གྱི་དབུས་
སུ་ས་བོན་སྔགས་ཕྲེང་དང་བཅས་པ་རྣམས་ལྷ་རང་རང་གི་སྐུ་མདོག་
དང་མཐུན་པར་གསལ་བཏབ། དེ་ནས་རིག་པའི་རྒྱལ་པོ་ཡིག་དྲུག་
གི་སྔགས་བཟླ་བའི་སྐབས་སུ། སྐུའི་སྤྱན་རས་གཟིགས་དཀར་པོའི་
སྤྱི་བོ་ལས་འོད་ཟེར་དཀར་པོ་དཔག་མེད་ཅིག་འཕྲོས་པས། བདག་
ལ་ཕོག་པས་བདག་གི་ལུས་ཐམས་ཅད་ཡོངས་སུ་གང་བར་བསྒོམ།
དེ་ཙམ་དུ་མ་ཟད་ལུས་ཀྱི་བ་སྤུ་བུ་ག་ཐམས་ཅད་ནས་འོད་ཟེར་ཕྱིར་

སོང་ནས་འཇིག་རྟེན་གྱི་ཁམས་ཐམས་ཅད་ལ་ཁྱབ་པས། བདག་
གཞན་འགྲོ་བ་ཀུན་གྱི་ཉོན་མོངས་པ་གཏི་མུག་དང་དེའི་སྒོ་ནས་
བསགས་པའི་ལས་ཀྱི་སྒྲིབ་པ་བག་ཆགས་དང་བཅས་པ་མ་ལུས་པ་
སྦྱངས། འཕགས་མཆོག་སྤྱན་རས་གཟིགས་ཀྱི་སྐུའི་དངོས་གྲུབ་ཐོབ་
པར་བསྒོམ་ནས་བཟླ་བར་བྱའོ། །
ཡང་གསུང་གི་སྤྱན་རས་གཟིགས་དམར་པོའི་མགྲིན་པ་
ལས་འོད་ཟེར་དམར་པོ་དཔག་མེད་ཅིག་འཕྲོས་པས། བདག་ལ་
ཕོག་པས་བདག་གི་ལུས་ཐམས་ཅད་ཡོངས་སུ་གང་བར་བསྒོམ།
དེ་ཙམ་དུ་མ་ཟད་ལུས་ཀྱི་བ་སྤུ་བུ་ག་ཐམས་ཅད་ནས་འོད་ཟེར་ཕྱིར་
སོང་ནས་འཇིག་རྟེན་གྱི་ཁམས་ཐམས་ཅད་ལ་ཁྱབ་པས། བདག་
གཞན་འགྲོ་བ་ཀུན་གྱི་ཉོན་མོངས་པ་འདོད་ཆགས་དང་དེའི་སྒོ་ནས་
བསགས་པའི་ལས་ཀྱི་སྒྲིབ་པ་བག་ཆགས་དང་བཅས་པ་མ་ལུས་པ་
སྦྱངས། འཕགས་མཆོག་སྤྱན་རས་གཟིགས་ཀྱི་གསུང་གི་དངོས་གྲུབ་
ཐོབ་པར་བསྒོམ་ནས་བཟླ་བར་བྱའོ། །
ཡང་ཐུགས་ཀྱི་སྤྱན་རས་གཟིགས་སྔོན་པོའི་སྙིང་ག་ལས་

འོད་ཟེར་སྔོན་པོ་དཔག་མེད་ཅིག་འཕྲོས་པས། བདག་ལ་ཕོག་པས་
བདག་གི་ལུས་ཐམས་ཅད་ཡོངས་སུ་གང་བར་བསྒོམ། དེ་ཙམ་དུ་
མ་ཟད་ལུས་ཀྱི་བ་སྤུ་བུ་ག་ཐམས་ཅད་ནས་འོད་ཟེར་ཕྱིར་སོང་ནས་
འཇིག་རྟེན་གྱི་ཁམས་ཐམས་ཅད་ལ་ཁྱབ་པས། བདག་གཞན་འགྲོ་
བ་ཀུན་གྱི་ཉོན་མོངས་པ་ཞེ་སྡང་དང་དེའི་སྒོ་ནས་བསགས་པའི་
ལས་ཀྱི་སྒྲིབ་པ་བག་ཆགས་དང་བཅས་པ་མ་ལུས་པ་སྦྱངས། འཕགས་
མཆོག་སྤྱན་རས་གཟིགས་ཀྱི་ཐུགས་ཀྱི་དངོས་གྲུབ་ཐོབ་པར་བསྒོམ་
ནས་བཟླ་བར་བྱའོ། །
ཡང་ཡོན་ཏན་གྱི་སྤྱན་རས་གཟིགས་སེར་པོའི་ལྟེ་བ་ལས་
འོད་ཟེར་སེར་པོ་དཔག་མེད་ཅིག་འཕྲོས་པས། བདག་ལ་ཕོག་པས་
བདག་གི་ལུས་ཐམས་ཅད་ཡོངས་སུ་གང་བར་བསྒོམ། དེ་ཙམ་དུ་
མ་ཟད་ལུས་ཀྱི་བ་སྤུ་བུ་ག་ཐམས་ཅད་ནས་འོད་ཟེར་ཕྱིར་སོང་ནས་
འཇིག་རྟེན་གྱི་ཁམས་ཐམས་ཅད་ལ་ཁྱབ་པས། བདག་གཞན་འགྲོ་
བ་ཀུན་གྱི་ཉོན་མོངས་པ་ང་རྒྱལ་དང་དེའི་སྒོ་ནས་བསགས་པའི་
ལས་ཀྱི་སྒྲིབ་པ་བག་ཆགས་དང་བཅས་པ་མ་ལུས་པ་སྦྱངས། འཕགས་

མཆོག་སྤྱན་རས་གཟིགས་ཀྱི་ཡོན་ཏན་གྱི་དངོས་གྲུབ་ཐོབ་པར་བསྒོམ་
ནས་བཟླ་བར་བྱའོ། །
ཡང་ཕྲིན་ལས་ཀྱི་སྤྱན་རས་གཟིགས་ལྗང་ཁུའི་གསང་གནས་
ལས་འོད་ཟེར་ལྗང་ཁུ་དཔག་མེད་ཅིག་འཕྲོས་པས། བདག་ལ་ཕོག་
པས་བདག་གི་ལུས་ཐམས་ཅད་ཡོངས་སུ་གང་བར་བསྒོམ། དེ་ཙམ་
དུ་མ་ཟད་ལུས་ཀྱི་བ་སྤུ་བུ་ག་ཐམས་ཅད་ནས་འོད་ཟེར་ཕྱིར་སོང་
ནས་འཇིག་རྟེན་གྱི་ཁམས་ཐམས་ཅད་ལ་ཁྱབ་པས། བདག་གཞན་
འགྲོ་བ་ཀུན་གྱི་ཉོན་མོངས་པ་ཕྲག་དོག་དང་དེའི་སྒོ་ནས་བསགས་
པའི་ལས་ཀྱི་སྒྲིབ་པ་བག་ཆགས་དང་བཅས་པ་མ་ལུས་པ་སྦྱངས།
འཕགས་མཆོག་སྤྱན་རས་གཟིགས་ཀྱི་ཕྲིན་ལས་ཀྱི་དངོས་གྲུབ་ཐོབ་
པར་བསྒོམ་ནས་བཟླ་བར་བྱའོ། །
དོན་གྱི་དབང་འདི་ལ་དགོངས་ཏེ་ཀུན་མཁྱེན་མི་ཕམ་པདྨ་
དཀར་པོའི་ཞལ་སྔ་ནས་མཛད་པའི་ཐུགས་རྗེ་ཆེན་པོའི་སྨར་ཁྲིད་
སྙིང་པོའི་དོན་ལ་འཇུག་པ་ལས། ལྔ་པ་རིགས་ལྔར་བསྒྲུབ་པ་ནི།
རང་གི་བཤང་ལམ་གྱི་ཧཱུཾ་ཡིག་ལས་མེ་འབར། རྣམ་སྨིན་གྱི་ལུས་སྦྱངས་

ནས། སྤྱན་རས་གཟིགས་ཀྱི་སྐུར་བྱས་པའི་སྤྱི་བོའི་ཨོཾ་ལས་སྐུའི་སྤྱན་
རས་གཟིགས་དཀར་པོ། མགྲིན་པར་མ་ལས་གསུང་གི་དམར་པོ།
སྙིང་གར་ཎི་ལས་ཐུགས་ཀྱི་སྔོན་པོ། ལྟེ་བར་པད་ལས་ཡོན་ཏན་གྱི་
སེར་པོ། གསང་གནས་སུ་མེ་ལས་ཕྲིན་ལས་ཀྱི་སྤྱན་རས་གཟིགས་
ལྗང་ཁུ་རྣམས་ཀྱི་ཐུགས་ཀར་ཟླ་བ་ལ་ས་བོན་སྔགས་ཕྲེང་དང་བཅས་
པ་རང་གི་ཁ་དོག་དང་མཐུན་པར་གསལ་བཏབ། སྔགས་བཟླ་བའི་
དུས། སྤྱི་བོ་ལས་འོད་ཟེར་དཀར་པོ་འཕྲོས། བདག་གི་ལུས་ཐམས་
ཅད་གང་། བ་སྤུའི་བུ་ག་རྣམས་ནས་ཕྱིར་སོང་བས་འཇིག་རྟེན་གྱི་
ཁམས་ཐམས་ཅད་གང་། བདག་གཞན་ཐམས་ཅད་ཀྱི་ཉོན་མོངས་
པ་གཏི་མུག་དང་དེའི་དབང་གིས་བསགས་པའི་ལས་ཀྱི་སྒྲིབ་པ་བག་
ཆགས་དང་བཅས་པ་སྦྱངས། སྤྱན་རས་གཟིགས་ཀྱི་སྐུའི་དངོས་གྲུབ་
ཐོབ་པར་བསམ་ལ་བཟླའོ། །དེ་བཞིན་དུ་མགྲིན་པར་འདོད་ཆགས།
གསུང་གི། སྙིང་ཀར་ཞེ་སྡང་། ཐུགས། ལྟེ་བར་ང་རྒྱལ། ཡོན་ཏན།
གསང་གནས་སུ་ཕྲག་དོག །ཕྲིན་ལས། ཞེས་གསུངས་སོ། །
ཡང་དུས་འགའ་ཞིག་ཚེ་སྒྲུབ་ཀྱི་དམིགས་རིམ་ནི། རང་ཉིད་སྤྱན་

རས་གཟིགས་གསལ་བའི་སྤྱི་བོར་བཞུགས་པའི་རིགས་བདག་བླ་
མ་འོད་དཔག་མེད་ཀྱི་ཕྱག་ཏུ་སངས་རྒྱས་ཐམས་ཅད་ཀྱི་བྱིན་གྱིས་
བརླབས་པའི་འཆི་མེད་ཀྱི་བདུད་རྩིས་གང་བའི་བུམ་པ་བསྣམས་
པ་དམིགས་བཞིན་རིག་སྔགས་ཀྱི་རྒྱལ་པོ་ཡིག་དྲུག་གསོལ་འདེབས་
ཀྱི་ཚུལ་དུ་བཟླས་པས། བདུད་རྩིས་གང་བའི་ཚེ་བུམ་ལས་བདུད་
རྩི་ཆིལ་ཆིལ་ཕྱིར་ལུད་པ་བདག་སྤྱན་རས་གཟིགས་གསལ་བའི་སྤྱི་
བོར་ཞུགས་པས། བདག་གིས་ཚེ་ཐོག་མེད་ནས་བསགས་པའི་སྡིག་
སྒྲིབ་དང་ནད་རིགས་ཐམས་ཅད་དུད་ཁུ་དང་སོལ་ཁུའི་རྣམ་པ་
དང་། གདོན་བགེགས་ལ་སོགས་པ་རྣམས་མི་སྡུག་པའི་གཟུགས་
སུ་གྱུར་ནས་རྐང་པའི་མཐེ་བོང་ནས་ཕྱིར་དོན་པས། རང་གི་ལུས་
དྲི་མ་མེད་པར་གྱུར་ནས་འཆི་མེད་བདུད་རྩིས་ཡོངས་སུ་གང་བར་
གྱུར། རང་གི་ལུས་ངག་ཡིད་གསུམ་འཆི་བ་མེད་པའི་སྐུ་གསུང་ཐུགས་
ཀྱི་རྡོ་རྗེའི་ངོ་བོའི་རང་བཞིན་དུ་གྱུར་པར་བསྒོམ་པར་བྱའོ། །
དོན་གྱི་དབང་འདི་ལ་དགོངས་ཏེ་ཀུན་མཁྱེན་མི་ཕམ་པདྨ་
དཀར་པོའི་ཞལ་སྔ་ནས་མཛད་པའི་ཐུགས་རྗེ་ཆེན་པོའི་སྨར་ཁྲིད་

སྙིང་པོའི་དོན་ལ་འཇུག་པ་ལས། བདུན་པ་སྤྱི་བོའི་བླ་མ་འོད་དཔག་
མེད་པའི་ཕྱག་ཏུ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་
བརླབས་པའི་འཆི་བ་མེད་པའི་བདུད་རྩིས་གང་བའི་བུམ་པ་བསྣམས་
པ་ལ་དམིགས་ནས། སྔགས་གསོལ་འདེབས་ཀྱི་ཚུལ་དུ་བཟླས་པས།
བདུད་རྩི་ཆིལ་ཆིལ་ལུད་པ་བདག་སྤྱན་རས་གཟིགས་སུ་གསལ་བའི་
སྤྱི་བོ་ནས་ཞུགས་པས། ཚེ་ཐོག་མེད་ནས་བསགས་པའི་སྡིག་སྒྲིབ་
ནད་ཐམས་ཅད་དུད་ཁུའི་རྣམ་པ་དང་། གདོན་བགེགས་འཆི་བདག་
ལྔ་སོགས་པའི་བདུད་བཞི་མི་སྡུག་པའི་གཟུགས་སུ་རྐང་པའི་མཐེ་
བོང་ནས་དོན་ནས། ལུས་དྲི་མ་མེད་པར་གྱུར་པ་འཆི་མེད་བདུད་
རྩིས་གང་བས། གསེར་འགྱུར་གྱི་རྩིས་ལྕགས་བསྲེགས་རེག་པ་བཞིན།
ལུས་ངག་ཡིད་གསུམ་འཆི་བ་མེད་པ་སྐུ་གསུང་ཐུགས་རྡོ་རྗེར་གྱུར་
པར་བསམ་མོ། །ཞེས་གསུངས་སོ། །ཞེས་པའི་དོན་ནོ།

གསུམ་པ་རྗེས་སུ་འདོད་དོན་གསོལ་བ་འདེབས་པ་ནི།
བློ་རྩེ་གཅིག་མོས་པས་གསོལ་བ་འདེབས། །
ལྷ་ཁྱེད་དང་མཉམ་པའི་དངོས་གྲུབ་སྩོལ། །
ཨོཾ་མ་ཎི་པདྨེ་ཧཱུྃ།
ཞེས་པའི་དོན་ནི། འཕགས་པ་སྤྱན་རས་གཟིགས་ཁྱེད་ལ་
ཡིད་ཆེས་བློ་རྩེ་གཅིག་པས་བློ་གཏད་ལིང་སྐྱུར་དང་ཅི་མཛད་ཁྱེད་
ཤེས་ཀྱི་སྒོ་ནས་མོས་པ་ཆེན་པོ་དང་བཅས་པས་གསོལ་བ་ཡང་ཡང་
འདེབས་སོ། །དེ་ལ་བརྟེན་ནས་སྒྲུབ་པ་པོ་གཙོར་བྱས་པའི་སེམས་
ཅན་ཐམས་ཅད་ལ་ལྷག་པའི་ལྷ་མཆོག་འཕགས་པ་སྤྱན་རས་གཟིགས་
ཁྱེད་དང་སྤངས་རྟོགས་ཀྱི་ཡོན་ཏན་མཉམ་པའི་མཆོག་གི་སངས་
རྒྱས་ཀྱི་གོ་འཕང་རིན་པོ་ཆེ་དང་། ཐུན་མོང་གི་དངོས་གྲུབ་ནི། རལ་
གྲི་རིལ་བུ་མིག་སྨན་རྐང་མགྱོགས་དང་། །མི་སྣང་བཅུད་ལེན་མཁའ་
སྤྱོད་ས་འོག་བརྒྱད། །ཅེས་གསུངས་པ་ལྟར་གྲུབ་པ་ཆེན་པོ་བརྒྱད་
དང་། ཞི་རྒྱས་དབང་དྲག་སྟེ་ལས་བཞིའི་དངོས་གྲུབ་མ་ལུས་པ་སྩོལ་

པར་མཛད་དུ་གསོལ་ཞེས་འདོད་པའི་དོན་མ་ལུས་པ་འགྲུབ་པའི་
ཆེད་དུ་གསོལ་བ་རྩེ་གཅིག་ཏུ་བཏབ་པའོ། །ཨོཾ་མ་ཎི་པདྨེ་ཧཱུཾ། ཞེས་པའི་
དོན་ནི། གོང་དུ་བཤད་པ་ལས་ཤེས་པར་བྱའོ། །ཞེས་པའི་དོན་ནོ། །
བཞི་པ་ཞར་བྱུང་ཉེར་མཁོ་ཅུང་ཙམ་བསྟན་པ་ལ། །བསྐྱེད་རིམ་གྱི་ཡན་
ལག་བསྟན་པ་དང་། བཟླས་པའི་སྐབས་སུ་མཁོ་ཆེ་བའི་ཡོ་བྱད་བགྲང་ཕྲེང་གི་
བསྐོར་མདོ་ཙམ་བཤད་པ་དང་།
བསྙེན་པའི་སྐོར་མདོར་བསྡུས་ཏེ་བསྟན་པ་
དང་། བཟླས་པའི་དབྱེ་བ་སོགས་བསྟན་པ་དང་། སྔགས་བཟླས་པའི་ཕན་ཡོན་
བསྟན་པའོ། །དང་པོ་བསྐྱེད་རིམ་གྱི་ཡན་ལག་བསྟན་པ་ནི།
བསྐྱེད་རིམ་སྒོམ་པའི་སྐབས་སུ་ཉེ་བར་མཁོ་བའི་ཡན་ལག
རྣམ་པ་དྲུག་ཤེས་པར་བྱ་དགོས་སོ། །དེ་ཡང་གང་ཞེ་ན། རྣམ་པ་གསལ་
བ་དང་། རྣམ་དག་དྲན་པ་དང་། ང་རྒྱལ་བརྟན་པ་དང་། ངོ་བོ་དབྱེར་
མེད་དང་། ཉམས་བདེ་བའོ། །
དང་པོ་རྣམ་པ་གསལ་བ་ནི། ལྷ་སྒོམ་པ་པོ་ཐ་མལ་བ་རྣམས་ཀྱི་
ཐ་མལ་གྱི་བག་ཆགས་ངན་པ་བསལ་བའི་ཕྱིར་དུ་ལྷ་སྒོམ་པ་པོ་རྣམས་
ཀྱིས་དང་པོ་ལྷ་ཡི་རྣམ་པ་གསལ་བར་བསྒོམ་པར་བྱའོ། །དོན་གྱི་

དབང་འདི་ལ་དགོངས་ཏེ་གངས་ཅན་མཁས་གྲུབ་ཀུན་གྱི་གཙུག་
རྒྱན་འབའ་ར་བ་ཆོས་ཀྱི་རྒྱལ་མཚན་དཔལ་བཟང་པོའི་གསང་སྔགས་
གསར་མའི་རྣམ་བཤད་ལས།
ཐ་མལ་བག་ཆགས་ནི། །
བསལ་ཕྱིར་ཞལ་ཕྱག་རྒྱན་ཆ་སོགས། །
རྣམ་པ་གསལ་བར་བསྒོམ་པ་དང་། །
ཞེས་གསུངས་སོ། །
རྒྱུ་མཚན་དེ་ཉིད་ཀྱི་ཕྱིར་ན། འཕགས་པ་སྤྱན་རས་གཟིགས་
ཕྱག་བཞི་པའི་བསྐྱེད་རིམ་བསྒོམ་པའི་སྐབས་སུ་དང་པོ་རྣམ་པ་གསལ་
བར་བསྒོམ་ཚུལ་ནི། །ཐུགས་རྗེ་ཆེན་པོ་སྒྲུབ་པ་པོ་རང་གི་ལུས་ནི་
འཕགས་མཆོག་སྤྱན་རས་གཟིགས་ཀྱི་མཚན་དཔེ་གསལ་རྫོགས་
ཅན་གྱི་སྐུ་ཡི་མདོག་ཤིན་ཏུ་དཀར་བའི་གངས་རི་ལ་ཉི་མ་འབུམ་
ཕྲག་དུ་མའོ་འོད་ཀྱི་ཅིག་ཅར་དུ་འཁྱུད་པ་ལྟ་བུའི་དཀར་གསལ་གཟི་
བརྗིད་དང་ལྡན་པ་ཞིག་གསལ་བ་བསྒོམ། དེ་འདྲའི་སྐུ་དེ་ཡང་མཉན་
པ་དང་། ལྕུག་པ་དང་། འཁྲིལ་བག་ཆགས་པ་དང་། ལྡེམ་པ་དང་། གཞོན་

ཚུལ་ཅན་དང་། གསལ་བ་དང་། འཚེར་བ་དང་། ལྷུན་སྡུག་པ་དང་།
གཟི་བྱིན་ཏེ་ཞི་བའི་ཚུལ་དགུ་དང་ལྡན་པའི་ཕྱིར་ན་ཤིན་ཏུ་ཞི་ཞིང་
ཞལ་གཅི་འཇུམ་པའི་མདངས་དང་ལྡན་པ། རལ་བའི་ཟུར་ཕུད་
ལ་རིགས་བདག་འོད་དཔག་མེད་ཀྱིས་མཚན་པ། ཕྱག་བཞི་རབ་
ཏུ་མཛེས་པ་ཅན་གྱི་ཕྱག་གཡས་ཀྱི་ཕྱག་དང་པོ་དང་གཡོན་གྱི་དང་
པོ་གཉིས་ཀྱིས་ཐུགས་ཀར་ཐལ་མོ་སྦྱར་བའི་ནང་དུ་ཡིད་བཞིན་གྱི་
ནོར་བུ་བསྣམས་པ། ཕྱག་འོག་མ་གཉིས་ཀྱི་ནང་ནས་གཡས་པས་
ཤེལ་དཀར་གྱི་ཕྲེང་བ་དང་། གཡོན་པས་པད་མ་དཀར་པོའི་ཡུ་བ་
བཟུང་བ། ནུ་མ་གཡོན་པར་མགོ་དང་སུག་བཞི་མ་ཉམས་པའི་རི་
དྭགས་ཀྲྀཥྞ་སཱ་རའི་པགས་པས་བཀབ་པ།
༡གསེར་གྱི་པདྨ་ཁ་བྱེ་བ་ལ་གནས་པའི་རིན་པོ་ཆེའི་དབུ་
རྒྱན་དང་། ༢ རིན་པོ་ཆེ་གསེར་གྱིས་བསྡམས་པའི་སྣེ་མོར་མུ་ཏིག་
གི་ཆུན་པོ་འཕྱང་བའི་སྙན་རྒྱན།
༣རིན་ཆེན་ལས་གྲུབ་པའི་མགྲིན་པ་འཁོར་ཙམ་པའི་མགུལ་
རྒན་དྲ་བ་དྲ་ཕྱེད།

༤ཐུགས་ཀར་སླེབས་པའི་མུ་ཏིག་གི་སེ་མོ་དོ། ༥ལྟེ་བར་
སླེབས་པའི་མུ་ཏིག་གི་དོ་ཤལ། ( འདོད་པ་མི་འདྲ་བ་གཞན ཐུགས་རྗེ་ཆེན་པོ་
པདྨ་གར་དབང་གི་ཕྱི་སྒྲུབ་ཀྱི་ལྷ་ཁྲིད་པདྨའི་གཉེན་ལས། ནུ་མའི་བར་ཐད་དུ་སླེབས་པ་དོ་ཤལ།
ལྟེ་འོག་ཡན་འཁོར་བ་སེ་མོ་དོ། ཞེས་གསུངས་སོ། )
༦ཕྱག་རྣམས་ཀྱི་དཔུང་པ་དང་མཁྲིག་མར་རིན་ཆེན་གྱི་
ཕྱག་གདུབ། ༧ཞབས་ཀྱི་ལོང་བུར་གསེར་གྱི་ཞབས་གདུབ་དྲིལ་གཡེར་
གྱི་སྒྲ་སྒྲོག་པ། ༨སྐུ་སྐེད་ལ་རིན་པོ་ཆེའི་སྐེ་རགས་ལ་ནོར་བུའི་རྒྱན་
དང་དྲྭ་བ་དྲྭ་ཕྱེད་ཀྱིས་རྒྱན་གྱིས་སྤྲད་པ་སྟེ་རིན་པོ་ཆེ་ཡི་རྒྱན་བརྒྱད་
ཀྱིས་མཛེས་པ་དང་། ༡དར་གྱི་ཟི་ལྡིར་སྟེང་གི་དར་འཕན་ཆུང་སྣ་
ཚོགས་མང་པོས་ལྟག་པ་བརྒྱན་པ། ༢དར་གྱི་ཅོད་པན་སྙན་གོང་
གཡས་གཡོན་དུ་འཕྱང་བ་དང་། ༣གསེར་གྱི་ངང་རིས་ཅན་གྱི་དར་
དཀར་པོའི་སྟོད་གཡོགས། ༤སྟོད་གཡོགས་དེའི་སྨད་དེ་དར་དཔྱངས་
སུམ་ཁུག་གི་རྣམ་པ་ཅན་གཡས་མཐིང་གཡོན་དམར་གྱི་རྣམ་པ་ཅན་
ཡིན་ཀྱང་། དེང་སང་གི་བྲིས་ཆ་ལ་མཐིང་དམར་ཕྱི་ནང་སྦྲག་མའི་ཚུལ་
བི་བར་སྣང་འོད་

༥དཪ་སྣ་ཚོགས་ཀྱི་སྨད་གཡོགས་ཏེ་དར་གྱི་ཆས་གོས་ལྔ་
དང་བཅས་ལོངས་སྐུའི་རྒྱན་ཆས་བཅུ་གསུམ་གྱིས་མཛེས་ཤིང་ཞབས་
རྡོ་རྗེ་སྐྱིལ་ཀྲུང་བཅས་ནས་པདྨ་དང་ཟླ་བའི་གདན་གྱི་སྟེང་དུ་བཞུགས་
པ་ཕྱི་ནས་བལྟས་ན་ནང་གསལ་བ་ནང་ནས་བལྟས་ན་ཕྱི་གསལ་
བ་སྣང་སྟོང་འོད་ཀྱི་རང་བཞིན་ཅན་ཞིག་གསལ་བར་བསྒོམ་པ་ལྟ་
བུ་མདོར་ན་གསལ་རྒྱས་བདེ་ཆ་དང་བཅས་པ་སྐུའི་སྟོད་སྨད་བར་
གྱི་ཁ་དོག་དང་རྒྱན་ཆ་ལུགས་དང་ཕྱག་མཚན་དང་བཞུགས་སྟངས་
དང་བཞུགས་གདན་ལ་སོགས་པ་ནས་དབུ་ཡི་སྤྱན་གྱི་དཀར་ནག་
ཚུན་ཆད་ཀྱི་རྣམ་པ་མ་འདྲེས་པ་གསལ་རྫོགས་བཀྲག་མདངས་དང་
ལྡན་པ་བསྒོམ་པའོ། །
གཉིས་པ་རྣམ་དག་དྲན་པ་ནི། བསྒོམ་བྱའི་ལྷ་ཡི་སྐུ་མདོག་ཕྱག་
མཚན་རྒྱན་ཆས་བཞུགས་སྟངས་སྣ་ཚོགས་པ་སྟོན་པ་འདི་ཡང་དོན་
མེད་རང་ཆས་ཀྱིས་གྲུབ་པ་མ་ཡིན་པ་དང་། ཡང་ན་དགོས་མེད་ཀྱི་
རྒྱས་སྤྲོས་དང་མཛེས་ཆོས་སུ་བསྟན་པ་མ་ཡིན་པར་བསྒོམ་བྱའི་ལྷ་
ཡི་ཐུགས་རྒྱུད་ལ་ཡོན་ཏན་དུ་མ་ལྡན་པའི་བརྡར་བསྟན་པ་ཡིན་

ནོ། །དེ་ཡང་སྨན་སྣོད་ཀྱི་ཕྱི་རུ་སྨན་གང་ཡིན་གྱི་ཁ་བྱང་བྲིས་པ་ལྟ་
བུ་སྟེ། སྨན་གང་གི་ཁ་བྱང་སྨན་སྣོད་ཀྱི་ཕྱི་ལ་མ་བྲིས་ན། སྨན་སྣོད་
དེ་རྒྱུས་ཉམས་མེད་པའི་གང་ཟག་རྣམས་ཀྱིས་སྨན་སྣོད་ཀྱི་ཕྱི་ནས་
སྨན་སྣོད་ཀྱི་ནང་དུ་སྨན་གང་ཡོད་རྟོགས་དཀའ་བ་དང་། སྨན་གང་
ཡིན་གྱི་ཁ་བྱང་སྨན་སྣོད་ཀྱི་ཕྱི་ལ་བྲིས་ན་སྨན་སྣོད་ཀྱི་ནང་གི་སྨན་
དེ་རྟོགས་སླ་བ་ལྟར་ལྷ་རྣམས་ཀྱི་ནང་གི་ཡོན་ཏན་མཚོན་བྱེད་དུ་
ལྷ་ཡི་སྐུ་མདོག་ཕྱག་མཚན་རྒྱན་ཆས་བཞུགས་སྟངས་སྣ་ཚོགས་པ་
མ་སྟོན་ན། བསྐྱེད་རྫོགས་ཟབ་མོའི་ཆོས་ལ་ཐོས་གོམས་གང་ཡང་
མེད་པའི་སོ་སྐྱེ་རྣམས་ཀྱིས་བསྒོམ་བྱའི་ལྷ་རྣམས་ཀྱི་ནང་གི་ཡོན་
ཏན་མི་རྟོགས་པ་དང་། ལྷ་རྣམས་ཀྱི་ནང་གི་ཡོན་ཏན་མཚོན་བྱེད་
དུ་ལྷ་ཡི་སྐུ་མདོག་ཕྱག་མཚན་རྒྱན་ཆས་བཞུགས་སྟངས་སྣ་ཚོགས་
པ་གདུལ་བྱ་རྣམས་ཀྱི་ངོར་སྟོན་པ་ཡིན་པས་ན་ལྷ་ཡི་སྐུ་མདོག་ཕྱག་
མཚན་རྒྱན་ཆས་བཞུགས་སྟངས་སྣ་ཚོགས་པ་དེའི་དགོས་པ་རྣམས་
ཚུལ་བཞིན་དུ་རྟོགས་པར་བྱའོ། །
དེས་ན་ཡི་དམ་གྱི་ལྷ་སྒོམ་པ་པོ་རྣམས་ཀྱིས་སྐབས་འགའ་

རེར་ཡི་དམ་གྱི་ལྷ་ཡི་སྐུ་མདོག་ཕྱག་མཚན་རྒྱན་ཆ་ལུགས་ཕྱག་ཞབས་
ལ་སོགས་པ་རྣམ་པ་སྣ་ཚོགས་པ་ཕྱི་རོལ་དུ་འཆར་བ་འདི་རྣམས་
ནི་ཡི་ངམ་གྱི་ལྷ་རྣམས་ལ་ནང་དུ་ཐུན་མོང་མ་ཡིན་པའི་ཡོན་ཏན་
དུ་མ་ལྡན་པའི་དགོས་པ་རྣམས་གསལ་བར་རྟོགས་པའི་ཕྱིར་གཉིས་
པ་ཡི་དམ་གྱི་ལྷ་ཡི་རྣམ་དག་ཡང་དང་ཡང་དུ་དྲན་དགོས་སོ། །དོན་
གྱི་དབང་འདི་ལ་དགོངས་ཏེ་གངས་ཅན་མཁས་གྲུབ་ཀུན་གྱི་གཙུག་
རྒྱན་འབའ་ར་བ་ཆོས་ཀྱི་རྒྱལ་མཚན་དཔལ་བཟང་པོའི་གསང་སྔགས་
གསར་མའི་རྣམ་བཤད་ལས།
ཕྱག་ཞབས་ལ་སོགས་དགོས་པ་རྣམས། །
རྟོགས་ཕྱིར་རྣམ་དག་དྲན་པ་དང་། །
ཞེས་གསུངས་སོ། །
དེས་ན་སྤྱན་རས་གཟིགས་ཕྱག་བཞི་པའི་བསྐྱེད་རིམ་བསྒོམ་
པའི་སྐབས་སུ་གཉིས་པ་རྣམ་དག་དྲན་པ་ནི། འཁོར་བའི་སྐྱོན་གྱིས་
མ་གོས་པའི་བརྡར་པདྨའི་གདན་དང་། སྲིད་པའི་ཚ་གདུང་སེལ་
བའི་བརྡར་ཟླ་བའི་གདན་དང་། ཆོས་སྐུ་འགྱུར་བ་མེད་པའི་བརྡར་

སྐུ་མདོག་དཀར་པོ། ཆོས་ཐམས་ཅད་ཆོས་ཉིད་ཀྱི་དབྱིངས་སུ་དག་
པའི་བརྡར་ཞལ་གཅིག །སྲིད་ཞིའི་མཐའ་ལ་གནས་པའི་གདུལ་བྱ་
རྣམས་ཐུགས་རྗེ་ཆེན་པོས་བླ་མེད་ཀྱི་གོ་འཕང་ལ་སྦྱོར་བའི་བརྡར་
སྤྱན་ཟུང་མངའ་བ། བསོད་ནམས་ཀྱི་ཚོགས་ཆེན་ཡོངས་སུ་རྫོགས་
པའི་བརྡར་མཛོད་སྤུ་དུང་ལྟར་འཁྱིལ་བས་བརྒྱན་པ། བདེ་སྟོང་
ཕྱག་རྒྱ་ཆེན་པོ་ལ་རྟག་ཏུ་དགྱེས་པས་སམ། གཞན་རྒྱུད་ལ་སྐུ་གསུང་
ཐུགས་ཀྱི་བྱིན་གྱིས་རློབས་པར་བཞེད་པའི་བརྡར་འཛུམ་པའི་མདངས་
ཆགས་པ། ཚད་མེད་བཞི་ཡི་སྒོ་ནས་འགྲོ་བའི་དོན་མཐའ་ཡས་པ་
མཛད་པའི་བརྡར་ཕྱག་བཞི། ཆོས་ཉིད་ཀྱི་ངང་ལ་མཉམ་པར་བཞག་
པ་ལས་མི་གཡོ་བའི་བརྡར་ཞབས་གཉིས་རྡོ་རྗེ་སྐྱིལ་ཀྲུང་། སྟོང་ཉིད་
རྟོགས་པའི་ཤེས་རབ་དང་སྙིང་རྗེ་ཟུང་འཇུག་གི་སྒོ་ནས་སེམས་ཅན་
གྱི་དོན་ལ་རྟག་ཏུ་གནས་པའི་བརྡར་ཕྱག་དང་པོ་གཉིས་ཐུགས་ཀར་
ཐལ་མོ་སྦྱར་བ། ཐུགས་སུ་རྣམ་ཀུན་མཆོག་ལྡན་གྱི་སྟོང་པ་ཉིད་མི་
འགྱུར་བའི་བདེ་བ་ཆེན་པོའི་རོས་ཡོངས་སུ་གང་བའི་བརྡར་ཐལ་མོའི་
ནང་དུ་ཡིད་བཞིན་གྱི་ནོར་བུ་དགོས་འདོད་ཀུན་འབྱུང་བསྣམས་པ།

ཐུགས་རྗེ་རྒྱུན་ཆད་མེད་པའི་སྒོ་ནས་སྤྱན་རས་གཟིགས་ཀྱི་གདུལ་
བྱར་གྱུར་པའི་རིགས་དྲུག་གི་སེམས་ཅན་ཐམས་ཅད་རིམ་གྱིས་འཁོར་
བའི་གནས་ནས་འདྲེན་པའི་བརྡར་ཕྱག་གཡས་ཀྱི་འོག་མས་ཤེལ་
དཀར་གྱི་ཕྲེང་བ་བརྒྱ་དང་རྩ་བརྒྱད་འདྲེན་པ། འདམ་གྱི་པདྨ་ལ་
ལ་འདམ་ལས་སྐྱེས་ཀྱང་འདམ་གྱིས་མ་གོས་པ་ལྟར་གདུལ་བྱར་གྱུར་
པའི་རིགས་དྲུག་གི་དོན་དུ་འཁོར་བར་གནས་ཀྱང་འཁོར་བའི་སྐྱོན་
གྱིས་མ་གོས་པའི་བརྡར་ཕྱག་གཡོན་པ་འོག་མས་པད་དཀར་འདབ་
མ་བརྒྱད་པ་བསྣམས་པ། ཀུན་ཁྱབ་ཀྱི་ཐུགས་རྗེའི་བརླན་དང་མི་
འབྲལ་བའི་བརྡར་ནུ་མ་གཡོན་པར་མགོ་དང་སུག་བཞི་མ་ཉམས་
པའི་རི་དྭགས་ཀྲྀཥྞ་སཱ་རའི་པགས་པས་བཀབ་པ། དགེ་བའི་ཆོས་
ཐམས་ཅད་ཡོངས་སུ་རྫོགས་པའི་བརྡར་རལ་བའི་ཐོར་ཚུགས་ཀྱི་
རྩེར་པདྨ་དམར་པོ་ལ་གནས་པའི་རིན་པོ་ཆེ་དབང་མཆོག་ཉིན་མོར་
བྱེད་པའི་འོད་ཟེར་ལྟར་འབར་བས་སྤྲས་པ། ཡེ་ཤེས་ལྔ་རྫོགས་ཤིང་
སྐུ་ལྔས་འགྲོ་དོན་མཛད་པའི་བརྡར་དབུ་རྒྱན།
འདོད་ཡོན་ཡེ་ཤེས་ཀྱི་རྒྱན་དུ་འཆར་བའི་བརྡར་རིན་ཆེན་

གྱི་རྒྱན་རྣམ་པ་ཐམས་ཅད་ཀྱིས་བརྒྱན་པ། ཡང་ན་འཕགས་ལམ་
ཡན་ལག་བརྒྱད་ཡོངས་སུ་རྫོགས་པའི་བརྡར་རིན་པོ་ཆེའི་རྒྱན་བརྒྱད་
ཀྱིས་སྤྲད་པ། ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པའི་བརྡར་
དར་གྱི་ཆས་གོས་ལྔས་སྤྲས་པ། ང་རྒྱལ་གནས་སུ་དག་པའི་བརྡར་
ཡན་ལག་གསེར་ཞུན་ལྟར་༡མཉེན་པ། ཞེ་སྡང་གནས་སུ་དག་པའི་
བརྡར་ཕྱག་སོཪ་སྦྲུལ་ལྟཪ་༢ ལྕུག་པའི་སྐབས་ཕྱེད་ཅིང་འཚམ་པ།
འདོད་ཆགས་གནས་སུ་དག་པའི་བརྡར་གཡུ་ལྗང་ལྟར་༣འཁྲིལ་
བག་ཆགས་པ་སྟེ་སྐུ་ལྷོད་པོར་མ་གྱུར་པ། ཕྲག་དོག་གནས་སུ་དག་
པའི་བརྡར་སྐུ་དྲང་༤ཞིང་ལྡེམ་པ། གཏི་མུག་གནས་སུ་དག་པའི་
བརྡར་སྐུ་༥གཞོན་ཤ་ཆགས་པ། མཚན་དཔེ་གསལ་རྫོགས་ཀྱིས་སྤྲས་
པའི་བརྡར་སྐུ་ཟླ་བ་ལྟར༦་གསལ་བ། ཡེ་ཤེས་དང་ཡོན་ཏན་རབ་
ཏུ་རྒྱས་པའི་བརྡར་ཉི་མ་ལྟར་བཀྲག་ཅིང་༧འཚེར་བ། རབ་ཏུ་བརྗིད་
ཅིང་ཡིད་དུ་འོང་བའི་བརྡར་སྐུ་རི་རྒྱལ་ལྟར་༨ལྷུན་སྟུག་པ། ཐམས་
ཅད་ཟིལ་གྱིས་གནོན་པའི་བརྡར་ནོར་བུ་ལྟར་སྐུ་༩གཟི་བརྗིད་འབར་
བ་སྟེ་ཞི་བའི་ཚུལ་དགུ་ལྡན་པ་ལྟ་བུ་ཕྱི་ཡི་རྣམ་པ་རྣམས་ཀྱི་དོན་ནི་

ནང་གི་ཡོན་ཏན་དེ་དང་དེ་ལྟ་བུའི་བརྡ་མཚོན་ཡིན་བསམ་ནས་
རྣམ་དག་དྲན་པ་ཡང་ཡང་བསྒོམ་པར་བྱའོ། །
གསུམ་པ་ང་རྒྱལ་བརྟན་པ་ནི། བསྐྱེད་རིམ་གྱི་སྐབས་སུ་ཡི་དམ་
གྱི་ལྷ་སྒོམ་པ་པོ་རྣམས་ཀྱིས་བདག་མདུན་སོགས་ཀྱི་ལྷ་གང་སྒོམ་
ན་ཡང་དེ་འདྲའི་བསྒོམ་བྱའི་ལྷ་དེ་མོས་པ་ཙམ་དང་མེད་པ་ལ་ཡོད་
པ་རུ་སྒྲོ་འདོགས་བྱེད་པ་ཙམ་མ་ཡིན་པ་དངོས་སུ་བདག་བསྐྱེད་
ལྟ་བུ་ལ་ཆ་མཚོན་ན་སྒོམ་པ་པོ་རང་ཉིད་བསྒོམ་བྱའི་བདག་བསྐྱེད་
ཀྱི་ལྷ་དེ་དངོས་སུ་ཡིན་བསམ་པའི་ཡིད་ཆེས་བརྟན་པོའམ་ང་རྒྱལ་
བརྟན་པོར་བྱ་དགོས་སོ། །དོན་གྱི་དབང་འདི་ལ་དགོངས་ཏེ་གངས་
ཅན་མཁས་གྲུབ་ཀུན་གྱི་གཙུག་རྒྱན་འབའ་ར་བ་ཆོས་ཀྱི་རྒྱལ་མཚན་
དཔལ་བཟང་པོའི་གསང་སྔགས་གསར་མའི་རྣམ་བཤད་ལས།
ཀུན་བརྟགས་ཉིད་དུ་མི་འགྱུར་ཞིང་། །
མཉམ་རྗེས་གཅིག་ཏུ་བསྲེ་བའི་ཕྱིར། །
དམིགས་པ་གསལ་རུང་མི་གསལ་རུང་། །
དངོས་པོའི་བཞུགས་ཚུལ་ཤེས་པ་ཡིས། །

ང་རང་ལྷ་ཉིད་ཡིན་སྙམ་བསམ། །
ཞེས་གསུངས་སོ། །
རྒྱུ་མཚན་དེ་ཉིད་ཀྱི་ཕྱིར་ན་འཕགས་མཆོག་སྤྱན་རས་གཟིགས་
ཕྱག་བཞི་པའི་བདག་བསྐྱེད་ཀྱི་ལྷ་ཡི་བསྐྱེད་རིམ་སྒོམ་པའི་སྐབས་
སུ་གསུམ་པ་ང་རྒྱལ་བརྟན་པ་ནི། འཕགས་མཆོག་སྤྱན་རས་གཟིགས་
ཕྱག་བཞི་པའི་བདག་བསྐྱེད་ཀྱི་ལྷ་ཡི་བསྐྱེད་རིམ་སྒོམ་པའི་སྐབས་
སུ་སྤྱན་རས་གཟིགས་ཕྱག་བཞི་པ་སྒོམ་པ་པོ་རང་ཉིད་སྤྱན་རས་
གཟིགས་ཕྱག་བཞི་པ་སྐུ་མདོག་ཕྱག་མཚན་རྒྱན་ཆ་ལུགས་ཡོངས་
སུ་རྫོགས་ཤིང་ཡོན་ཏན་དུ་མའི་བདག་ཉིད་ཅན་དེ་ཡིན་བསམ་པའི་
ཡིད་ཆེས་བརྟན་པོའམ་ང་རྒྱལ་བརྟན་པོར་བྱ་དགོས་སོ། །
བཞི་པ་ངོ་བོ་སྟོང་པ་ནི། བསྐྱེད་རིམ་གྱི་སྐབས་སུ་ཡི་དམ་གྱི་ལྷ་
སྒོམ་པ་པོ་རྣམས་ཀྱིས་བདག་མདུན་སོགས་ཀྱི་ལྷ་གང་བསྒོམ་ན་ཡང་
དེ་འདྲའི་བསྒོམ་བྱའི་ལྷ་དེ་ཡི་ངོ་བོ་ནི་མཐའ་ཀུན་བྲལ་གྱི་རྣམ་ཀུན་
མཆོག་ལྡན་གྱི་སྟོང་པ་ཉིད་ཡིན་པས་ན་ལྡེར་སོ་དང་ཐང་སྐུ་ལ་སོགས་
པ་ལྟ་བུ་གཟུགས་སུ་མ་གྲུབ་ན་ཡང་དེ་འདྲའི་ལྷ་སྒོམ་པ་པོའི་དག་

པའི་སྣང་ངོར་རྒྱན་ཆ་ལུགས་ཡོངས་སུ་རྫོགས་པའི་མཚན་དཔེ་གསལ་
རྫོགས་ཀྱི་སྐུ་སྣང་ལ་རང་བཞིན་གྱིས་གྲུབ་པ་མེད་པ་མེ་ལོང་ནང་
གི་གཟུགས་བརྙན་ལྟ་བུ་དང་། ཀུན་ལ་ཐོགས་རེག་མེད་པ་ཆུ་ནང་
གི་ཟླ་བ་ལྟ་བུ་དང་། གསལ་ལ་དོན་དམ་པར་མ་གྲུབ་པ་བར་སྣང་
གི་འཇའ་ཚོན་ལྟ་བུར་བསྒོམ་པར་བྱའོ། དོན་གྱི་དབང་འདི་ལ་དགོངས་
ཏེ་སློབ་དཔོན་འཕགས་པ་ཀླུ་སྒྲུབ་ཀྱིས་མཛད་པའི་འཕགས་པ་འཇིག་
རྟེན་དབང་ཕྱུག་ཡི་གེ་དྲུག་པའི་སྒྲུབ་ཐབས་ལས།
རང་སེམས་རྣམ་དག་ལྷར་གསལ་བ། །
སྣང་ལ་རང་བཞིན་མེད་པ་ཡི། །
ཆུ་ཟླ་མེ་ལོང་གཟུགས་བརྙན་ནམ། །
ནམ་མཁའ་ཡི་ནི་འཇའ་ཚོན་ལྟར། །
མཐའ་གཉིས་ལས་གྲོལ་ལྷ་ཡི་སྐུ། །
སྐུ་བཅས་སྐུ་ནི་མེད་པ་ཡི། །
ཟུང་འཇུག་སྒྱུ་མ་ལྟ་བུར་ནི། །
རྣལ་འབྱོར་པ་ཡིས་རྟག་ཏུ་བསྒོམ། །ཞེས་དང་།

རྣལ་འབྱོར་གྱི་དབང་ཕྱུག་རྗེ་བཙུན་མི་ལ་རས་པའི་ཞལ་སྔ་ནས།
བདག་གིས་ཡི་དམ་བསྐྱེད་རིམ་བསྒོམས་ཙ་ན། །
ལུས་སྣང་སྟོང་བར་སྣང་གི་འཇའ་ཚོན་འདྲ། །
དེ་ལ་ངོས་བཟུང་མེད་པས་སྲིད་པ་ཟད། །
ངག་གྲགས་སྟོང་ལུང་སྟོང་གི་བྲག་ཆ་འདྲ། །
དེ་ལ་བཟང་ངན་མེད་པས་བླང་དོར་ཟད། །
སེམས་གསལ་སྟོང་ཉི་ཟླའི་འོད་དང་འདྲ། །
དེ་ལ་ཕྱོགས་རིས་མེད་པས་བདག་འཛིན་ཟད། །
ཐ་མལ་དུ་གཟུང་བའི་ལུས་ངག་ཡིད། །
རང་བྱུང་རྡོ་རྗེའི་སྐུ་གསུང་ཐུགས། །
སྒོ་གསུམ་ཐ་མལ་དུ་མ་ལུས་བློ་རེ་བདེ། །
ཅི་བྱས་ཆོས་དང་མཐུན་པས་ཞེ་རེ་སྐྱིད། །
ཆོས་ལམ་དུ་འགྲོ་བས་དང་རེ་སྤྲོ། །
ཞེས་གསུངས་སོ། །
དེས་ན་འཕགས་མཆོག་སྤྱན་རས་གཟིགས་ཀྱི་བསྐྱེད་རིམ་

བསྒོམ་པའི་སྐབས་སུ་བཞི་པ་ངོ་བོ་སྟོང་པ་ནི། དེ་ནས་འཕགས་པ་
སྤྱན་རས་གཟིགས་ཀྱི་བདག་བསྐྱེད་སྐབས་སུ་ཡི་དམ་གྱི་ལྷ་སྤྱན་རས་
གཟིགས་སྒོམ་པ་པོ་རྣམས་ཀྱིས་བདག་བསྐྱེད་ཀྱི་ལྷ་སྤྱན་རས་གཟིགས་
ཀྱི་ངོ་བོ་ནི་མཐའ་ཀུན་བྲལ་གྱི་རྣམ་ཀུན་མཆོག་ལྡན་གྱི་སྟོང་པ་ཉིད་
ཡིན་པས་ན་ལྡེར་སོ་དང་ཐང་སྐུ་ལ་སོགས་པ་ལྟ་བུ་གཟུགས་སུ་མ་
གྲུབ་ན་ཡང་དེ་འདྲའི་ལྷ་སྤྱན་རས་གཟིགས་སྒོམ་པ་པོའི་དག་པའི་
སྣང་ངོར་སྤྱན་རས་གཟིགས་རྒྱན་ཆ་ལུགས་ཡོངས་སུ་རྫོགས་པའི་
མཚན་དཔེ་གསལ་རྫོགས་ཀྱི་སྐུ་སྣང་ལ་རང་བཞིན་མེད་པ་མེ་ལོང་
ནང་གི་གཟུགས་བརྙན་ལྟ་བུ་དང་། ཀུན་ལ་ཐོགས་པ་མེད་པ་ཆུ་ནང་
གི་ཟླ་བ་ལྟ་བུ་དང་། གསལ་ལ་དོན་དམ་པར་མ་གྲུབ་པ་བར་སྣང་
གི་འཇའ་ཚོན་ལྟ་བུར་བསྒོམ་པར་བྱའོ།
ལྔ་པ་རང་བཞིན་དབྱེར་མེད་ནི། བསྐྱེད་རིམ་གྱི་སྐབས་སུ་ཡི་དམ་
གྱི་ལྷ་སྒོམ་པ་པོ་རྣམས་ཀྱིས་བདག་མདུན་སོགས་ཀྱི་ལྷ་གང་སྒོམ་
ན་ཡང་དེ་འདྲའི་བསྒོམ་བྱའི་ལྷ་དེ། དེ་འདྲའི་སྒོམ་པ་པོའི་བློ་ཡི་རྣམ་
པ་ཡིན་པ་དང་། དེ་འདྲའི་ཡི་དམ་གྱི་ལྷ་སྒོམ་མཁན་གྱི་བློའི་རྣམ་

པར་གྱུར་པ་ཞིག །དེ་འདྲའི་སྒོམ་པའི་ལྷའི་གཟུགས་ཀྱི་རྣམ་པ་ལྟ་
བུ་སྣང་བ་ཡིན་པས་ལྷ་སྒོམ་མཁན་གྱི་བློ་ཡི་རྣམ་པའི་རང་བཞིན་
དང་། ལྷ་སྒོམ་མཁན་གྱིས་སྒོམ་པའི་ལྷ་ཡི་རང་བཞིན་གཉིས་དབྱེར་
མེད་པས་ངོ་བོ་དབྱེར་མེད་དུ་བསྒོམ་པར་བྱའོ། །དོན་གྱི་དབང་འདི་
ལ་དགོངས་ཏེ་ཡབ་རྗེ་འགྲོ་བའི་མགོན་པོ་དཔལ་མགོན་འཕགས་
པ་ཀླུ་སྒྲུབ་ཀྱི་ཞལ་སྔ་ནས།
ལྷ་ནི་རང་གི་སེམས་ཡིན་ལ། །
སེམས་ཉིད་ལྷ་ཡི་གཟུགས་སུ་སྣང་། །
ཞེས་གསུངས་སོ། །
དེས་ན་འཕགས་པ་སྤྱན་རས་གཟིགས་ཀྱི་བདག་བསྐྱེད་
ཀྱི་སྐབས་སུ་ལྔ་པ་འཕགས་པ་སྤྱན་རས་གཟིགས་ཀྱི་རང་བཞིན་དབྱེར་
མེད་སྒོམ་ཚུལ་ནི། སྤྱན་རས་གཟིགས་ཀྱི་བདག་བསྐྱེད་སྒོམ་པ་པོ་
རྣམས་ཀྱིས་བདག་བསྐྱེད་ཀྱི་ལྷ་འཕགས་པ་སྤྱན་རས་གཟིགས་དེ།
སྤྱན་རས་གཟིགས་ཀྱི་བདག་བསྐྱེད་ཀྱི་ལྷ་སྒོམ་པ་པོའི་བློ་ཡི་རྣམ་པ་
ཡིན་པ་དང་། འཕགས་པ་སྤྱན་རས་གཟིགས་ཀྱི་བདག་བསྐྱེད་སྒོམ་

མཁན་གྱི་བློའི་རྣམ་པར་གྱུར་པ་ཞིག །དེ་འདྲ་སྒོམ་པའི་སྤྱན་རས་
གཟིགས་ཀྱི་གཟུགས་ཀྱི་རྣམ་པ་ལྟ་བུ་སྣང་བ་ཡིན་པས་སྤྱན་རས་
གཟིགས་ཀྱི་བདག་བསྐྱེད་སྒོམ་མཁན་གྱི་བློ་ཡི་རྣམ་པའི་རང་བཞིན་
དང་། སྤྱན་རས་གཟིགས་ཀྱི་བདག་བསྐྱེད་སྒོམ་མཁན་གྱིས་སྒོམ་
པའི་སྤྱན་རས་གཟིགས་ཀྱི་རང་བཞིན་གཉིས་དབྱེར་མེད་པས་ངོ་
བོ་དབྱེར་མེད་དུ་བསྒོམ་པར་བྱའོ། །
དྲུག་པ་ཉམས་བདེ་བ་ནི། སྤྱིར་བདག་མདུན་སོགས་ཀྱི་ལྷ་གང་
གི་སྐུའི་ཉམས་ཟག་མེད་ཀྱི་བདེ་བ་ཆེན་པོའི་ཡེ་ཤེས་ཆེས་ཆེར་རྒྱས་
ལ་བརྟན་པར་མོས་པའོ། །དེས་ན་འཕགས་མཆོག་སྤྱན་རས་གཟིགས་
ཀྱི་བསྐྱེད་རིམ་བསྒོམ་པའི་སྐབས་སུ་དྲུག་པ་ཉམས་བདེ་བ་ནི། བསྒོམ་
བྱ་བདག་བསྐྱེད་ཀྱི་ལྷ་སྤྱན་རས་གཟིགས་ཀྱི་སྐུའི་ཉམས་བདེ་བ་ཆེན་
པོའི་ཡེ་ཤེས་ཆེས་ཆེར་རྒྱས་ལ་བརྟན་པ་ལ་མོས་པའོ། །
གཉིས་པ་བཟླས་པའི་སྐབས་སུ་མཁོ་ཆེ་བའི་ཡོ་བྱད་བགྲང་ཕྲེང་གི་སྐོར་
མདོ་ཙམ་བཤད་པ་ལ། ལས་བཞི་སོ་སོ་སྒྲུབ་པའི་སྔགས་བཟླ་བྱེད་ཀྱི་བགྲང་ཕྲེང་
གི་རྒྱུ་བསྟན་པ་དང་། ལས་བཞི་སོ་སོ་སྒྲུབ་པའི་སྔགས་བཟླ་བྱེད་ཀྱི་བགྲང་ཕྲེང་གི་

རིལ་བུའི་གྲངས་བསྟན་པ་དང་། ལས་བཞི་སོ་སོ་སྒྲུབ་པའི་སྔགས་བཟླ་བྱེད་ཀྱི་
བགྲང་ཕྲེང་གི་ཕྲེང་སྐུད་བསྟན་པ་དང་། ལས་བཞི་སོ་སོ་སྒྲུབ་པའི་སྔགས་བཟླ་
བྱེད་ཀྱི་བགྲང་ཕྲེང་གི་ཕྲེང་བའི་མདོ་འཛིན་བསྟན་པ་དང་། བགྲང་ཕྲེང་འདྲེན་
ཚུལ་བསྟན་པ་ལྔའོ། །དང་པོ་ལས་བཞི་སོ་སོ་སྒྲུབ་པའི་སྔགས་བཟླ་བྱེད་ཀྱི་བགྲང་
ཕྲེང་གི་རྒྱུ་བསྟན་པ་ནི།
ཕྲེང་བའི་རྒྱུ་ཆ་ནས་བཤད་ན་ཞི་བའི་ལས་སྒྲུབ་པའི་སྔགས་
བཟླ་བྱེད་ཀྱི་ཕྲེང་བའི་རྒྱུ་ནི། དུང་དང་། ཤེལ་དང་། ཉ་ཕྱིས་དང་།
མུ་ཏིག་དཀར་པོ་དང་། བྱང་ཆུབ་ཤིང་གི་ཐོག་གུ་དང་། རིན་ཆེན་
གྱི་རིགས་མདོག་དཀར་པོ་ཅན་རྣམས་ཤིན་ཏུ་བཟང་བ་དང་། རྒྱས་
པའི་ལས་སྒྲུབ་པའི་སྔགས་བཟླ་བྱེད་ཀྱི་ཕྲེང་བའི་རྒྱུ་ནི། གསེར་དང་།
དངུལ་དང་། ཟངས་མ་དང་། པདྨའི་སྙིང་པོ་སོགས་བཟང་བ་དང་།
དབང་གི་ལས་སྒྲུབ་པའི་སྔགས་བཟླ་བྱེད་ཀྱི་ཕྲེང་བའི་རྒྱུ་ནི། བྱི་རུ་
དང་། ཙནྡ་དམར་པོ་དང་། པདྨ་རཱ་ག་དང་། མཛོ་མོ་ཤིང་སོགས་
མདོག་དམར་པོ་དང་དྲི་ཞིམ་ཅན་གྱི་ཤིང་སོགས་བཟང་བ་དང་།
དྲག་པོའི་ལས་སྒྲུབ་པའི་སྔགས་བཟླ་བྱེད་ཀྱི་ཕྲེང་བའི་རྒྱུ་ནི། རུ་རཀྵ་

དང་། ལུང་ཐང་དང་། སྐྱེས་པའི་རུས་པ་དང་། ཐོད་རུས་དང་། རྔ་
མོང་རུས་པ་དང་། བོང་བུའི་རུས་པ་དང་། མ་ཧེའི་རུས་པ་སོགས་
བཟང་བ་དང་། ཞི་རྒྱས་དབང་དྲག་གི་ལས་ཀུན་སྒྲུབ་བའི་ཕྲེང་བའི་
རྒྱུ་ནི། བོ་དྷི་ཙི་ཏ་སོགས་བཟང་ངོ་། །
དོན་གྱི་དབང་འདི་རྣམས་ལ་དགོངས་ཏེ་རྒྱུད་སཾ་བུ་ཊ་ལས།
ཤེལ་དང་ཉ་ཕྱིས་མུ་ཏིག་དང་། །
ཁམས་ནི་དཀར་པོ་ལ་སོགས་གཞན། །
ཞི་བའི་ལས་ལ་ཁྱད་པར་དུ། །
ཕྲེང་བ་ཡི་ནི་མཚན་ཉིད་དོ། །ཞེས་དང་།
གསེར་དང་དངུལ་དང་ཟངས་མ་པ། །
པདྨའི་ས་བོན་ཁྱད་པར་དུ། །
རྒྱས་པ་ལ་ནི་ཕྲེང་བ་ཉིད། །
རྣམ་པར་མཁས་པས་བགྲང་བར་བྱ། །ཞེས་དང་།
གུར་གུམ་ལ་སོགས་དྲི་སོགས་ཀྱིས། །
དྲི་ནི་ཐམས་ཅད་ཁྱད་པར་དུ། །

བསྒྲུབས་ཤིང་རིལ་བུ་བྱས་ནས་ནི། །
དབང་ལ་ཡོངས་སུ་རབ་ཏུ་གྲགས། །ཞེས་དང་།
རུ་ར་ཀྵ་དང་ལུང་ཏང་དང་། །
དེ་བཞིན་སྐྱེས་པའི་རུས་པ་ཉིད། །
དྲག་པོའི་ལས་ལ་སྦྱར་བར་བྱ། །
མངོན་སྤྱོད་ལ་ནི་ཡོངས་སུ་གྲགས། །ཞེས་དང་།
གྲུབ་བརྒྱའི་དབང་ཕྱུག་འབའ་ར་བ་རྒྱལ་མཚན་དཔལ་བཟང་
གི་གསང་སྔགས་གསར་མའི་རྣམ་བཤད་ལས།
ཕྲེང་བ་ཞི་ལ་དུང་དང་ཤེལ། །
རྒྱས་པ་ལ་ནི་གསེར་ཉིད་དོ། །
དབང་ལ་བྱི་རུ་ཙནྡ་དམར། །
དྲག་པོ་རུཀྵ་ལུང་ཐང་སོགས། །
རུ་རག་ཤ་དང་ལུང་ཐང་འབྲས། །
དེ་བཞིན་མི་རུས་ཉིད་ཀྱང་སྟེ། །
རྔ་མོང་བོང་བུ་མ་ཧེ་ཡི། །

རུས་པ་མངོན་སྤྱོད་བཀུག་དང་རེངས། །
བསད་དང་བསྐྲད་དང་དབྱེ་བ་དང་། །
དགྲ་བོ་ཚར་བཅད་རྣམས་ལ་སྦྱར། །
བོ་དྷི་ཙི་ཏ་ལས་ཀུན་བྱེད། །
ཞེས་གསུངས་སོ། །
གཉིས་པ་ལས་བཞི་སོ་སོ་སྒྲུབ་པའི་སྔགས་བཟླ་བྱེད་ཀྱི་བགྲང་ཕྲེང་གི་
རིལ་བུའི་གྲངས་བསྟན་པ་ནི། ཞི་བའི་ལས་སྒྲུབ་པའི་སྔགས་བགྲང་བྱེད་
ཀྱི་ཕྲེང་བའི་གྲངས་བརྒྱ་ཐམ་པ་དང་། རྒྱས་པའི་ལས་སྒྲུབ་པའི་སྔགས་
བགྲང་བྱེད་ཀྱི་ཕྲེང་བའི་གྲངས་བརྒྱ་དང་བརྒྱད་ཐམ་པ་དང་། དབང་
ཀི་ལས་སྒྲུབ་པའི་སྔགས་བགྲང་བྱེད་ཀྱི་ཕྲེང་བའི་གྲངས་ཉི་ཤུ་རྩ་
ལྔ་དང་། དྲག་པོ་མངོན་སྤྱོད་ཀྱི་ལས་སྒྲུབ་པའི་སྔགས་བགྲང་བྱེད་ཀྱི་
ཕྲེང་བའི་གྲངས་དྲུག་ཅུ་ཐམ་པ་དང་། གསང་སྔགས་སྒྲུབ་པའི་སྔགས་
བགྲང་བྱེད་ཀྱི་ཕྲེང་བའི་གྲངས་ལྔ་བཅུ་ཐམ་པ་དགོས་པ་ཡིན་ནོ། །
དོན་གྱི་དབང་འདི་རྣམས་ལ་དགོངས་ཏེ་རྒྱུད་སཾ་བུ་ཊ་ལས།
སྔགས་ཀྱི་སྒྲུབ་པ་ལྔ་བཅུ་སྟེ། །

དབང་ལ་དེ་ཡི་ཕྱེད་ཉིད་དོ། །
བརྒྱ་ཕྲག་གཅིག་ནི་ཞི་བ་ལ། །
དེ་བཞིན་རྒྱས་ལ་ལྷག་པར་བརྒྱད། །
མངོན་སྤྱོད་ལ་ནི་དྲུག་ཅུ་ཉིད། །
ཁྱད་པར་དུ་ནི་ལས་ལ་སྦྱར། །
ཇི་ལྟར་ལས་ཀྱི་བྱེ་བྲག་གིས། །
ཕྲེང་བ་ལ་སོགས་བྱ་བ་འོ། །ཞེས་དང་།
གྲུབ་བརྒྱའི་དབང་ཕྱུག་འབའ་ར་བ་རྒྱལ་མཚན་དཔལ་
བཟང་གི་གསང་སྔགས་གསར་མའི་རྣམ་བཤད་ལས།
གྲངས་ནི་ཕྲེང་བའི་རིལ་བུ་ཉིད། །
ཞི་བ་བརྒྱ་ཕྲག་གཅིག་ཡིན་ཏེ། །
རྒྱས་པ་ལ་ནི་བརྒྱད་ལྷག་པའོ། །
དབང་ལ་དེ་ཡི་ཕྱེད་ཡིན་ཏེ། །
གསང་སྔགས་སྒྲུབ་ལ་ལྔ་བཅུ་གཅིག །
མངོན་སྤྱོད་ལ་ནི་དྲུག་ཅུ་སྟེ། །

ལས་ཀྱི་ཁྱད་པར་དག་དང་སྦྱར། །
ཞེས་གསུངས་སོ། །
གསུམ་པ་ལས་བཞི་སོ་སོ་སྒྲུབ་པའི་སྔགས་བཟླ་བྱེད་ཀྱི་བགྲང་ཕྲེང་
གི་ཕྲེང་སྐུད་བསྟན་པ་ནི། ལས་སྣ་ཚོགས་སྒྲུབ་པའི་སྔགས་བགྲང་བྱེད
ཀྱི་ཕྲེང་སྐུད་ནི། གསེར་སྐུད་དང་། ཞི་བའི་ལས་སྒྲུབ་པའི་སྔགས་
བགྲང་བྱེད་ཀྱི་ཕྲེང་སྐུད་ནི། བལ་སྐུད་དཀར་པོ་དང་། རྒྱས་པའི་
ལས་སྒྲུབ་པའི་སྔགས་བགྲང་བྱེད་ཀྱི་ཕྲེང་སྐུད་ནི། རས་སྐུད་སེར་
པོ་དང་། དབང་གི་ལས་སྒྲུབ་པའི་སྔགས་བགྲང་བྱེད་ཀྱི་ཕྲེང་སྐུད་
ནི། དར་སྐུད་དམར་པོ་དང་། དྲག་པོའི་ལས་སྒྲུབ་པའི་སྔགས་བགྲང་
བྱེད་ཀྱི་ཕྲེང་སྐུད་ནི། མི་གྲིར་ཤི་བའི་རྒྱུས་ཆེན་དང་། རྒྱུ་མ་དང་།
པགས་རིགས་སོགས་གང་རུང་གི་རྒྱུན་བུ་དགུ་བསྒྲིལ་དང་། རེངས་
བ་དང་བསྐྲད་པའི་ལས་སྒྲུབ་པའི་སྔགས་བགྲང་བྱེད་ཀྱི་ཕྲེང་སྐུད་
ནི། བོང་བུ་དང་རྔ་མོང་གི་སྤུ་དང་བྱ་རོག་གི་སྒྲོ་དང་བསྲེས་ནས་
བསྒྲིལ་བའི་སྲད་བུ་དང་། ནང་ཕན་ཚུན་རྣམ་པར་སྡང་བའི་ལས་
སྒྲུབ་པའི་སྔགས་བགྲང་བྱེད་ཀྱི་ཕྲེང་སྐུད་ནི། རྟ་དང་མ་ཧེའི་སྤུ་བསྲེས་

ཏེ་བསྒྲིལ་བའི་སྲད་བུ་དང་། དྲག་པོའི་ལས་སྦྱོར་གསོད་དང་གནོན་
དང་དབྱེ་བ་སོགས་སྤྱི་ཡི་ལས་སྒྲུབ་པའི་སྔགས་བགྲང་བྱེད་ཀྱི་ཕྲེང་
སྐུད་ནི། ཁྱི་སྤུ་དང་དུར་ཁྲོད་ཀྱི་སྐྲ་གཉིས་བསྲེས་ཏེ་བསྒྲིལ་བའི་སྲད་
བུ་ནི་ཤིན་ཏུ་བཟང་ངོ་། །དེ་ལྟ་བུའི་སྐུད་པ་དེ་ཡང་གཟུགས་མཛེས་
ཤིང་དབང་པོ་ཚང་བ་དང་། དད་དང་བློ་གྲོས་ལྡན་ཞིང་ངག་འཇམ་
པ་དང་། གྲོང་པས་ཆོས་ཀྱིས་མ་གོས་པའི་གཞོན་ནུ་མས་བཀལ་བའི་
སྲད་བུ་སུམ་སྒྲིལ་དང་ལྔ་སྒྲིལ་དང་དགུ་སྒྲིལ་ལོ། །དོན་གྱི་དབང་འདི་
རྣམས་ལ་དགོངས་ཏེ་རྡོ་རྗེ་མཁའ་འགྲོ་ལས།
གསེར་གྱི་སྐུད་པས་བརྒྱུ་བར་བྱ། །
ལས་རྣམས་ཀུན་ལ་དགེ་བ་ཡིན། །
ཡང་ན་རས་བལ་སྐུད་པ་ནི། །
བུ་མོ་གཞོན་ནུ་གཟུགས་མཛེས་ཤིང་། །
ཡན་ལག་ཤིན་ཏུ་རྫོགས་པ་དང་། །
བློ་གྲོས་ལྡན་ཞིང་ངག་འཇམ་སྨྲ། །

དེ་ཡིས་བཀལ་བའི་སྐུད་པས་བརྒྱུ། །
སྔགས་ཀྱི་དངོས་གྲུབ་གྲོལ་བར་འགྱུར། །ཞེས་དང་།
གྲུབ་བརྒྱའི་དབང་ཕྱུག་འབའ་ར་བ་རྒྱལ་མཚན་དཔལ་
བཟང་གི་གསང་སྔགས་གསར་མའི་རྣམ་བཤད་ལས།
ཐག་པ་གསུམ་ལྔ་དགུ་སྒྲིལ་ཉིད། །
བུ་མོ་གཙང་མས་བཀལ་བ་སྟེ། །
བོང་བུ་རྔ་མོང་སྤུ་དག་ནི། །
བྱ་རོག་སྒྲོ་དང་བསྲེས་པ་ནི། །
རེངས་དང་བསྐྲད་པའི་ལས་དག་ལ། །
དེ་ཡིས་སྲད་བུ་བརྒྱུ་བར་བྱ། །
རྟ་དང་མ་ཧེའི་སྤུ་ཡིས་ནི། །
དབྱེ་བའི་བགྲང་ཕྲེང་སྲད་བུ་འོ། །

ཁྱི་ཡི་སྤུ་དང་བསྲེས་པ་ཡི། །
དུར་ཁྲོད་སྐྲ་ཡི་སྲད་བུ་ཡི། །
དྲག་པོའི་ལས་ལ་སྦྱར་བྱ་སྟེ། །
དེ་ཡི་སྲད་བུ་རབ་ཏུ་བསྔགས། །
གཞོན་ནུ་མ་བྱས་སྲད་བུ་ཡིས། །
དགེ་བའི་ལས་ལ་རྒྱུ་བར་བྱ། །
ཞེས་གསུངས་སོ། །
བཞི་པ་ལས་བཞི་སོ་སོ་སྒྲུབ་པའི་སྔགས་བཟླ་བྱེད་ཀྱི་བགྲང་ཕྲེང་གི་
ཕྲེང་བའི་མདོ་འཛིན་བསྟན་པ་ནི། མདོ་འཛིན་གཉིས་བརྩེགས་སམ་ཡང་
ན་སུམ་བརྩེགས་ཅན་ནོ། །དེ་ལྟར་ཡིན་པའང་གྲུབ་བརྒྱའི་དབང་
ཕྱུག་འབའ་ར་བ་རྒྱལ་མཚན་དཔལ་བཟང་གི་གསང་སྔགས་གསར་
མའི་རྣམ་བཤད་ལས།
མདོ་འཛིན་གཉིས་སམ་སུམ་བརྩེགས་སོ། །
ཞེས་གསངས་སོ། །

བགྲང་ཕྲེང་གི་བྱིན་རླབས་ནི་ཟུར་དུ་བཤད་པས་ཤེས་པར་
འདོད་ན་དེར་གཟིགས་ཤིག །
ལྔ་པ་བགྲང་ཕྲེང་འདྲེན་ཚུལ་ལ། ལས་བཞི་སོ་སོའི་ལས་སྒྲུབ་པའི་བགྲང་
ཕྲེང་འདྲེན་ཚུལ་བསྟན་པ་དང་། རྣལ་འབྱོར་གྱི་རྒྱུད་རྡོ་རྗེ་རྩེ་མོ་ལྟར་རིགས་
ལྔ་སོ་སོ་སྒྲུབ་པའི་སྐབས་སུ་བགྲང་ཕྲེང་འདྲེན་ཚུལ་བསྟན་པ་གཉིས་སོ། །དང་
པོ་ལས་བཞི་སོ་སོའི་ལས་སྒྲུབ་པའི་བགྲང་ཕྲེང་འདྲེན་ཚུལ་བསྟན་པ་ནི།
སྤྱིར་བགྲང་ཕྲེང་ནི་དཔའ་བོའི་རིགས་སུ་གཏོགས་པའི་
སྐྱེས་པ་རྣམས་ཀྱིས་ལག་གཡས་ཀྱིས་བགྲང་བའམ་འདྲེན་པ་དང་།
དཔའ་མོའི་རིགས་སུ་གཏོགས་པའི་བུད་མེད་རྣམས་ཀྱིས་ལག་གཡོན་
པས་བགྲང་བའམ་འདྲེན་རིགས་པ་ཡིན་ནོ། ། དེ་ལྟར་ཡང་གྲུབ་
བརྒྱའི་དབང་ཕྱུག་འབའ་ར་བ་རྒྱལ་མཚན་དཔལ་བཟང་གི་གསང་
སྔགས་གསར་མའི་རྣམ་བཤད་ལས།
རྡོ་རྗེ་མོ་ཡི་གཡོན་པ་སྟེ། །
རྡོ་རྗེ་ཅན་གྱི་གཡས་པ་འོ། །
ཞེས་གསུངས་སོ། །

ཞི་བའི་ལས་སྒྲུབ་པའི་སྔགས་བགྲང་བྱེད་ཀྱི་ཕྲེང་བ་འདྲེན་
ཚུལ་ནི། རབ་གནས་ཅན་གྱི་བགྲང་ཕྲེང་དེ་ཞི་བའི་ལས་སྒྲུབ་པའི་
སྐྱེས་བུའི་མཛུབ་མོའི་སྟེང་དུ་བཞག་སྟེ་སྙིང་གའི་ཐད་དུ་གཟུང་ནས་
མཐེ་བོང་རྡོ་རྗེའི་ལྕགས་ཀྱུའི་རྣམ་པ་དང་བཅས་ཤིང་ལྷ་རྣམས་དབང་
དུ་བསྡུད་པའི་བསམ་པ་བཟང་པོས་བགྲང་བྱ་སྔགས་ཚར་རེ་རེ་དང་
བཏུས་ཏེ་བགྲང་ཕྲེང་གི་ཕྲེང་རྡོག་རེ་རེ་ནང་འདྲེན་གྱི་ཚུལ་དུ་བགྲང་
བའམ་འདྲེན་དགོས་པ་ཡིན་ནོ། །རྒྱས་པའི་ལས་སྒྲུབ་པའི་སྔགས་
བགྲང་བྱེད་ཀྱི་ཕྲེང་བ་འདྲེན་ཚུལ་ནི། རབ་གནས་ཅན་གྱི་བགྲང་
ཕྲེང་དེ་རྒྱས་པའི་ལས་སྒྲུབ་པའི་སྐྱེས་བུའི་གུང་མོའི་སྟེང་དུ་བཞག་
སྟེ་ལྟེ་བའི་ཐད་དུ་གཟུང་ནས་མཐེ་བོང་རྡོ་རྗེའི་ལྕགས་ཀྱུའི་རྣམ་
པ་དང་བཅས་ཤིང་ལྷ་རྣམས་དབང་དུ་བསྡུད་པའི་བསམ་པ་བཟང་
པོས་བགྲང་བྱ་སྔགས་ཚར་རེ་རེ་དང་བཏུས་ཏེ་བགྲང་ཕྲེང་གི་ཕྲེང་
རྡོག་རེ་རེ་ནང་འདྲེན་གྱི་ཚུལ་དུ་བགྲང་བའམ་འདྲེན་དགོས་པ་ཡིན་
ནོ། །དབང་གི་ལས་སྒྲུབ་པའི་སྔགས་བགྲང་བྱེད་ཀྱི་ཕྲེང་བ་འདྲེན་
ཚུལ་ནི། རབ་གནས་ཅན་གྱི་བགྲང་ཕྲེང་དེ་དབང་གི་ལས་སྒྲུབ་པའི་

སྐྱེས་བུའི་སྲིན་ལག་གི་སྟེང་དུ་བཞག་སྟེ་གསང་གནས་ཀྱི་ཐད་དུ་
གཟུང་ནས་མཐེ་བོང་རྡོ་རྗེའི་ལྕགས་ཀྱུའི་རྣམ་པ་དང་བཅས་ཤིང་
ལྷ་རྣམས་དབང་དུ་བསྡུད་པའི་བསམ་པ་བཟང་པོས་བགྲང་བྱ་སྔགས་
ཚར་རེ་རེ་དང་བཏུས་ཏེ་བགྲང་ཕྲེང་གི་ཕྲེང་རྡོག་རེ་རེ་ནང་འདྲེན་
གྱི་ཚུལ་དུ་བགྲང་བའམ་འདྲེན་དགོས་པ་ཡིན་ནོ། །
དྲག་པོའི་ལས་སྒྲུབ་པའི་སྔགས་བགྲང་བྱེད་ཀྱི་ཕྲེང་བ་འདྲེན་
ཚུལ་ནི། རབ་གནས་ཅན་གྱི་བགྲང་ཕྲེང་དེ་དྲག་པོའི་ལས་སྒྲུབ་པའི་
སྐྱེས་ངུའི་མཇེ་ཆུང་གི་སྟེང་དུ་བཞག་སྟེ་རྐང་བ་སྐྱིལ་ཀྲུང་གི་པུས་
མོའི་ཐད་དུ་གཟུང་ནས་མཐེ་བོང་རྡོ་རྗེའི་ལྕགས་ཀྱུའི་རྣམ་པ་དང་
བཅས་ཤིང་ལྷ་རྣམས་དབང་དུ་བསྡུད་པའི་བསམ་པ་བཟང་པོས་
བགྲང་བྱ་སྔགས་ཚར་རེ་རེ་དང་བཏུས་ཏེ་བགྲང་ཕྲེང་གི་ཕྲེང་རྡོག་རེ་
རེ་ནང་འདྲེན་གྱི་ཚུལ་དུ་བགྲང་བའམ་འདྲེན་དགོས་པ་ཡིན་ནོ། །
ཞི་རྒྱས་དབང་དྲག་གི་ལས་སྣ་ཚོགས་ཀྱི་སྔགས་བགྲང་བའི་ཕྲེང་བ་
འདྲེན་ཚུལ་ནི། རབ་གནས་ཅན་གྱི་བགྲང་ཕྲེང་དེ་ཞི་རྒྱས་དབང་
དྲག་གི་ལས་སྣ་ཚོགས་སྒྲུབ་པའི་སྐྱེས་བུའི་མཛུབ་མོ་དང་གུང་མོ་

དང་སྲིན་ལག་དང་མཐེ་ཆུང་གང་རུང་གི་སྟེང་དུ་བཞག་སྟེ་སྙིང་
ག་དང་ལྟེ་བ་དང་གསང་གནས་དང་རྐང་བ་སྐྱིལ་ཀྲུང་པཅས་པའི་
པུས་མོ་བཅས་གང་རུང་གི་ཐད་དུ་གཟུང་ནས་མཐེ་བོང་རྡོ་རྗེའི་
ལྕགས་ཀྱུའི་རྣམ་པ་དང་བཅས་ཤིང་ལྷ་རྣམས་དབང་དུ་བསྡུད་པའི་
བསམ་པ་བཟང་པོས་བགྲང་བྱ་སྔགས་ཚར་རེ་རེ་དང་བཏུས་ཏེ་བགྲང་
ཕྲེང་གི་ཕྲེང་རྡོག་རེ་རེ་ནང་འདྲེན་གྱི་ཚུལ་དུ་བགྲང་བའམ་འདྲེན་
དགོས་པ་ནི་རྒྱུད་སྡེ་དགོངས་འགྲེལ་དུ་མའི་དགོངས་པ་ཡིན་ནོ།
དེ་མིན་གྱི་དེང་དུས་སྐྱ་སེར་འགའ་ཞིག་གིས་ཁ་ནས་ངག་འཁྱལ་
གྱི་གཏེར་སྒོ་བྱེ་ནས་ལག་གིས་ཕྲེང་བ་རྒྱུ་མ་འདེད་འདེད་བྱེད་པ་
ནི་ཡིད་མུག་པའི་གནས་ཡིན་པས་དེ་ལྟ་བུ་སྤངས་དགོས་སོ། །དོན་
གྱི་དབང་འདི་རྣམས་ལ་དགོངས་ཏེ་རྒྱུད་ཆེན་རྡོ་རྗེ་མཁའ་འགྲོ་ལས།
ཞི་བ་ལ་ནི་མཛུབ་མོར་བཞག །
རྒྱས་ལ་གུང་མོར་བཀལ་བར་བྱ། །
དབང་དུ་བྱ་བར་སྲིན་ལག་གསུངས། །
མཐའ་མ་ལ་ནི་མངོན་སྤྱོད་བྱ། །

མཐེ་བོང་ལྕགས་ཀྱུས་བྱས་ནས་ནི། །
ལྷ་རྣམས་ཐམས་ཅད་འགུགས་པར་བསམ། །
ཤིན་ཏུ་མཉམ་བཞག་སྔགས་བཟླས་ན། །
འགྲུབ་འགྱུར་འདི་ལ་ཐེ་ཚོམ་མེད། །ཅེས་དང་།
གྲུབ་བརྒྱའི་དབང་ཕྱུག་འབའ་ར་བ་རྒྱལ་མཚན་དཔལ་
བཟང་གི་གསང་སྔགས་གསར་མའི་རྣམ་བཤད་ལས།
མཛུབ་མོ་ལ་ནི་ཞི་བ་སྟེ། །
གུང་མོ་ལ་ནི་རྒྱས་པ་འོ། །
མིང་མེད་པ་ནི་དབང་དུ་གསུངས། །
མཐར་གནས་པ་ལ་མངོན་སྤྱོད་དོ། །ཞེས་དང་།
པདྨའི་ཕྲེང་བཤད་ལས།
ཞི་བ་ལ་ནི་སྙིང་ཁར་བགྲང་། །
རྒྱས་པ་ལྟེ་བའི་ཐད་དུ་སྟེ། །
དབང་ལ་ཕྲེང་བ་གསང་གནས་ཐད། །

འགུག་པའི་འདུན་པས་བགྲང་བར་བྱ། །
དྲག་པོ་སྐྱིལ་ཀྲུང་བསྣོལ་མཚམས་སུ། །
པུས་མོའི་སྟེང་དུ་བགྲང་བར་བྱ། །
སྣ་ཚོགས་ལས་ལ་གང་བདེར་གང་བྱ། །ཞེས་དང་།
དཔུང་བཟང་གིས་ཞུས་པའི་རྒྱུད་ལས།
དེ་དག་ལས་ནི་བགྲང་ཕྲེང་གཅིག་བླངས་ཏེ། །
དེ་ནི་ལག་པ་གཡས་པས་གཟུང་བ་འམ། །
ལག་པ་གཡོན་པས་བསྒྲིམ་ཏེ་མི་འཁྲུལ་གཟུང་། །
ཚར་རེ་ཕྱིན་ཅིང་ནོར་བུ་རེ་རེ་ནས། །
སྔགས་པ་ཡིས་ནི་རིམ་བཞིན་དྲང་བར་བྱ། །
ཞེས་གསུངས་སོ། །
གཉིས་པ་རྣལ་འབྱོར་གྱི་རྒྱུད་རྡོ་རྗེ་རྩེ་མོ་ལྟར་རིགས་ལྔ་སོ་སོ་སྒྲུབ་པའི་
སྐབས་སུ་བགྲང་ཕྲེང་འདྲེན་ཚུལ་བསྟན་པ་ནི། སྒྲུབ་བྱའི་ལྷ་དེ་དེ་བཞིན་
གཤེགས་པའི་རིགས་ཡིན་ན། རབ་གནས་ཅན་གྱི་བགྲང་ཕྲེང་དེ་

དེ་བཞིན་གཤེགས་པའི་རིགས་ཀྱི་ལྷ་གང་རུང་སྒྲུབ་པ་པོའི་མཛུབ་
མོའི་སྟེང་དུ་བཞག་སྟེ་མཐེ་བོང་ལྷར་གསལ་བའི་རྡོ་རྗེའི་ལྕགས་ཀྱུའི་
རྣམ་པ་དང་བཅས་ཤིང་ལྷ་རྣམས་དབང་དུ་བསྡུད་པའི་བསམ་པ་
བཟང་པོས་བགྲང་བྱ་སྔགས་ཚར་རེ་རེ་དང་བཏུས་ཏེ་བགྲང་ཕྲེང་
གི་ཕྲེང་རྡོག་རེ་རེ་ནང་འདྲེན་གྱི་ཚུལ་དུ་བགྲང་བའམ་འདྲེན་དགོས་
པ་ཡིན་ནོ། །སྒྲུབ་བྱའི་ལྷ་དེ་རྡོ་རྗེའི་རིགས་ཡིན་ན། རབ་གནས་ཅན་
གྱི་བགྲང་ཕྲེང་དེ་རྡོ་རྗེའི་རིགས་ཀྱི་ལྷ་གང་རུང་སྒྲུབ་པ་པོའི་གུང་
མོའི་སྟེང་དུ་བཞག་སྟེ་མཐེ་བོང་ལྷར་གསལ་བའི་རྡོ་རྗེའི་ལྕགས་ཀྱུའི་
རྣམ་པ་དང་བཅས་ཤིང་ལྷ་རྣམས་དབང་དུ་བསྡུད་པའི་བསམ་པ་
བཟང་པོས་བགྲང་བྱ་སྔགས་ཚར་རེ་རེ་དང་བཏུས་ཏེ་བགྲང་ཕྲེང་
གི་ཕྲེང་རྡོག་རེ་རེ་ནང་འདྲེན་གྱི་ཚུལ་དུ་བགྲང་བའམ་འདྲེན་དགོས་
པ་ཡིན་ནོ། །སྒྲུབ་བྱའི་ལྷ་དེ་རིན་ཆེན་གྱི་རིགས་ཡིན་ན། རབ་གནས་
ཅན་གྱི་བགྲང་ཕྲེང་དེ་རིན་ཆེན་རིགས་ཀྱི་ལྷ་གང་རུང་སྒྲུབ་པ་པོའི་
མཛུབ་མོའི་སྟེང་དུ་བཞག་སྟེ་མཐེ་བོང་ལྷར་གསལ་བའི་རྡོ་རྗེའི་ལྕགས་
ཀྱུའི་རྣམ་པ་དང་བཅས་ཤིང་ལྷ་རྣམས་དབང་དུ་བསྡུད་པའི་བསམ་

པ་བཟང་པོས་བགྲང་བྱ་སྔགས་ཚར་རེ་རེ་དང་བཏུས་ཏེ་བགྲང་ཕྲེང་
གི་ཕྲེང་རྡོག་རེ་རེ་ནང་འདྲེན་གྱི་ཚུལ་དུ་བགྲང་བའམ་འདྲེན་དགོས་
པ་ཡིན་ནོ། །
སྒྲུབ་བྱའི་ལྷ་དེ་པདྨའི་རིགས་ཡིན་ན། རབ་གནས་ཅན་གྱི་
བགྲང་ཕྲེང་དེ་པདྨའི་རིགས་ཀྱི་ལྷ་གང་རུང་སྒྲུབ་པ་པོའི་མཐེ་ཆུང་
གི་སྟེང་དུ་བཞག་སྟེ་མཐེ་བོང་ལྷར་གསལ་བའི་རྡོ་རྗེའི་ལྕགས་ཀྱུའི་
རྣམ་པ་དང་བཅས་ཤིང་ལྷ་རྣམས་དབང་དུ་བསྡུད་པའི་བསམ་པ་
བཟང་པོས་བགྲང་བྱ་སྔགས་ཚར་རེ་རེ་དང་བཏུས་ཏེ་བགྲང་ཕྲེང་
གི་ཕྲེང་རྡོག་རེ་རེ་ནང་འདྲེན་གྱི་ཚུལ་དུ་བགྲང་བའམ་འདྲེན་དགོས་
པ་ཡིན་ནོ། །སྒྲུབ་བྱའི་ལྷ་དེ་ལས་ཀྱི་རིགས་ཡིན་ན། རབ་གནས་ཅན་
གྱི་བགྲང་ཕྲེང་དེ་ལས་ཀྱི་རིགས་ཀྱི་ལྷ་གང་རུང་སྒྲུབ་པ་པོའི་སོར་
མོ་ཀུན་གྱི་སྟེང་དུ་བཞག་སྟེ་མཐེ་བོང་ལྷར་གསལ་བའི་རྡོ་རྗེའི་ལྕགས་
ཀྱུའི་རྣམ་པ་དང་བཅས་ཤིང་ལྷ་རྣམས་དབང་དུ་བསྡུད་པའི་བསམ
པ་བཟང་པོས་བགྲང་བྱ་སྔགས་ཚར་རེ་རེ་དང་བཏུས་ཏེ་བགྲང་ཕྲེང་
གི་ཕྲེང་རྡོག་རེ་རེ་ནང་འདྲེན་གྱི་ཚུལ་དུ་བགྲང་བའམ་འདྲེན་དགོས་

པ་ཡིན་ནོ། །དོན་གྱི་དབང་འདི་ལ་དགོངས་ཏེ་སམྦུ་ཊི་ལས།
མཐེ་བོང་ལྕགས་ཀྱུས་ལྷ་རྣམས་ནི། །
དྲངས་པར་མཉམ་བཞག་བསྒོམས་ནས་ནི། །
སྔགས་ཀྱིས་འགྲུབ་འགྱུར་ཐེ་ཚོམ་མེད། །ཅེས་དང་།
གྲུབ་བརྒྱའི་དབང་ཕྱུག་འབའ་བ་རྒྱལ་མཚན་དཔལ་བཟང་
གི་གསང་སྔགས་གསར་མའི་དཀའ་འགྲེལ་ལས། མཐེ་བོང་ལྷར་གསལ་
བའི་ལྕགས་ཀྱུས། ཕྲེང་རྡོག་ཨཱ་ལི་ཀཱ་ལིའི་རྣམ་པའམ། ལྷར་ཡིད་པ་
བཀུག་པས་རང་ལ་ཐིམ་པར་བསམ་ཞིང་། མདོ་འཛིན་ཆོས་དབྱིངས་
རྣམ་དག་གི་རང་བཞིན་མཆོད་རྟེན་དུ་བསམ་མོ། །ཞེས་དང་། རྣལ་
འབྱོར་གྱི་རྒྱུད་རྡོ་རྗེ་རྩེ་མོ་ལས།
ཕྲེང་བ་སངས་རྒྱས་ལ་མཛུབ་བཅས། །
གུང་མོ་རྡོ་རྗེའི་རྣལ་འབྱོར་སྐྱེས། །
སྲིན་ལག་སྟེང་དུ་རིན་ཆེན་སྐྱེས། །
མཐེའུ་ཆུང་གིས་ནི་པད་ཁ་ཕྱེ། །
ལས་ཀྱི་ཕྲེང་བས་ལས་བྱེད་པ། །

སོར་མོ་ཀུན་གྱིས་བྱ་བར་བཤད། །
ཅེས་གསུངས་སོ། །
བགྲང་ཕྲེང་ཚུལ་བཞིན་འཆང་ན་བླ་མེད་ཀྱི་རྒྱུད་ལས་བསྟན་
པའི་ཡོ་བྱད་ཀྱི་དམ་ཚིག་ཅིག་བསྲུང་ཐུབ་པ་དང་། མ་ཟད་བགྲང་བྱའི་
སྔགས་ཀྱི་གྲངས་ཀ་འཛིན་ཐུབ་པ་སོགས་དགོས་པ་དུ་མ་གྲུབ་བོ། །
གསུམ་པ་བསྙེན་པའི་སྐོར་མདོར་བསྡུས་ཏེ་བསྟན་པ་ནི། བསྙེན་པའི་
དབྱེ་བ་ནི། མཚན་མའི་བསྙེན་པ་དང་། དུས་ཀྱི་བསྙེན་པ་དང་། གྲངས་
ཀྱི་བསྙེན་པ་འོ། །
དོན་གྱི་དབང་འདི་ལ་དགོངས་ཏེ་གྲུབ་བརྒྱའི་དབང་ཕྱུག་
འབའ་ར་བ་རྒྱལ་མཚན་དཔལ་བཟང་གི་གསང་སྔགས་གསར་མའི་
རྣམ་བཤད་ལས།
གྲངས་ཚད་རབ་ཀྱི་རྟགས་དང་ནི། །
མཚན་མ་བྱུང་བྱུང་འབྲིང་གི་ཀྱང་། །
ལོ་དྲུག་ཟླ་དྲུག་ཞག་དྲུག་བཟླས། །
ཐ་མས་གྲངས་ཚད་བགྲངས་པ་སྟེ། །

ཞེས་གསུངས་སོ། །
དང་པོ་མཚན་མའི་བསྙེན་པ་ནི། བསྙེན་པ་ལ་ཚུལ་བཞིན་བརྩོན་
ནས་ཐུན་བཞིའི་རྣལ་འབྱོར་ལ་སོགས་པ་བྱས་པ་ལ་བརྟེན་ནས་དབང་
པོ་རབ་ཀྱིས་སྐུ་ཡི་རྟགས་ནི། སྒྲུབ་པ་པོ་ལ་ཡི་དམ་གྱི་ལྷ་ཞལ་གཟིགས་
བྱུང་བ་དང་། དེ་ལྟ་བུའི་ཡེ་ཤེས་པའི་ལྷ་དེ་སྒྲུབ་པ་པོ་རང་ཉིད་ལ་
ཡང་ཡང་དུ་བསྟིམ་པས་རང་ཉིད་སྔར་དང་མི་འདྲ་བར་སྐུ་ལ་གཟི་
མདངས་དང་ལྡན་པར་གྱུར་པ་དང་། ཐོད་ཆང་ཁོལ་བ་དང་། རྡོ་
རྗེ་དང་དྲིལ་བུ་བར་སྣང་ལ་འཇོག་ནུས་པ་སོགས་ཀྱི་མཚན་མ་བཟང་
པོ་དང་། གསུང་གི་རྟགས་ནི། སྒྲུབ་བྱའི་ཡི་དམ་ལྷ་ཡིས་ལུང་བསྟན་
པ་དང་། དམ་ཆོས་ཀྱི་སྒྲ་སྙན་པོ་སྔར་དང་མི་འདྲ་བར་ཐོས་པ་དང་།
ཐུགས་ཀྱི་རྟགས་ནི། སྔར་དང་མི་འདྲ་བར་ཆོས་དང་ཆོས་ཉིད་
ཀྱི་དོན་མངོན་སུམ་རྟོགས་པ་མཚན་མ་བཟང་པོ་དང་བཅས་པའི་
བསྙེན་པའོ། དོན་གྱི་དབང་འདི་ལ་དགོངས་ཏེ་གྲུབ་བརྒྱའི་དབང་
ཕྱུག་ལགའ་ར་རྒྱལ་མཚན་དཔལ་བ་ི་གསང་སྔགས་གསར་
མའི་དུ་ཀའ་འགྲེལ་ལས། གྲངས་ཇེ་ཙམ་འ་ང་བ་ནི། རབ་ཀྱིས་སྐུའི་

རྟགས་ཞལ་མཐོང་བ་དང་། ཆང་ཁོལ་བ་དང་། རྡོ་རྗེ་དྲིལ་བུ་བར་
སྣང་ལ་འཇོག་ནུས་པ་དང་།
གསུང་གི་རྟགས་སྣང་བ་ཐོབ་པ་དང་།
སྒྲ་སྙན་པོ་ཐོས་པ་དང་། ཐུགས་ཀྱི་རྟགས་ཆོས་ཀྱི་དོན་རྟོགས་པ་
སྟེ། མཚན་མའི་བསྙེན་པའོ། །ཞེས་གསུངས་སོ། །
གཉིས་པ་དུས་ཀྱི་བསྙེན་པ་ནི། དབང་པོ་འབྲིང་པོ་རྣམས་ཀྱིས་
རབ་ལོ་དྲུག་འབྲིང་ཟླ་བ་དྲུག་ཐ་མ་ཞག་དྲུག་གང་རུང་དུ་བསྙེན་
པའི་བསྙེན་པའོ། །དོན་གྱི་དབང་འདི་ལ་དགོངས་ཏེ་གྲུབ་བརྒྱའི་
དབང་ཕྱུག་འཔའ་ར་བ་རྒྱལ་མཚན་དཔལ་བཟང་གི་གསང་སྔགས་
གསར་མའི་དཀའ་འགྲེལ་ལས། འབྲིང་གིས་ལོ་དྲུག་ཟླ་བ་དྲུག་ཞག་
དྲུག་ནི་དུས་བསྙེན་རབ་འབྲིང་ཐ་མ་གསུམ་མོ། །ཞེས་གསུངས་སོ། །
གསུམ་པ་གྲངས་ཀྱི་བསྙེན་པ་ནི། གྲངས་བསྙེན་གྱི་བསྙེན་པའི་
གྲངས་ནི། ལེགས་གྲུབ་ལྟར་ན་དབང་པོ་ཐ་མ་བས་བགྲང་བར་བྱ་
བའི་བསྙེན་པའི་ཡིག་འབྲུ་བཅོ་ལྔ་མན་ཆད་ཅན་ཡིན་ན་དེ་ལ་སྤྱིར་
ཡིག་འབྲུ་དུ་ཡོད་ན་དེ་རེ་རེ་ལ་བསྙེན་པ་འབུམ་རེ་རེ་བཟླ་བ་དང་།
བཟླ་བྱའི་སྔགས་དེ་ཡིག་འབྲུ་བཅོ་ལྔའི་ཡན་ཆད་དང་སུམ་ཅུ་རྩ་

གཉིས་ཀྱི་མན་ཆད་སྔགས་གང་རུང་ཅན་གྱི་བསྟེན་པ་སུམ་འབུམ་
བཟླ་བ་དང། བཟླ་བྱའི་སྔགས་དེ་ཡིག་འབྲུ་སུམ་ཅུ་རྩ་གཉིས་ལས་
མང་བ་ཅན་ཡིན་ན་སྔོན་དུ་བསྙེན་གྲངས་ཁྲི་གཅིག་བཟླ་བར་བྱའོ། །
དོན་གྱི་དབང་འདི་ལ་དགོངས་ཏེ་ལེགས་གྲུབ་ཀྱི་རྒྱུད་ལས།
བཅོ་ལྔ་མན་ཆད་གྲངས་རྣམས་ལ། །
སྤྱིར་ནི་ཡི་གེ་དུ་ཡོད་པ། །
དེ་སྙེད་འབུམ་ཕྲག་བཟླས་བརྗོད་བྱ། །
ཡི་གེ་སུམ་ཅུ་རྩ་གཉིས་ལ། །
བཟླས་བརྗོད་སུམ་འབུམ་བྱ་བར་བཤད། །
དེ་བས་ཡི་གེ་མང་པོ་ལ། །
སྔོན་དུ་བསྙེན་པ་ཁྲི་བྱ་འོ། །ཞེས་དང་།
གྲུབ་བརྒྱའི་དབང་ཕྱུག་འབའ་ར་བ་རྒྱལ་མཚན་དཔལ་
བཟང་གི་གསང་སྔགས་གསར་མའི་དཀའ་འགྲེལ་ལས། ཐ་མའི་གྲངས་
ཚད་ལ། བདེ་མཆོག་ལ་ཡི་གེ་བདུན་པ་ལ་སོགས་པའི་ཡི་གེ་འབྲུ་བཅོ་
ལྔ་པ་ལ་སོགས་པ་མན་ཆད་ལ་འབྲུ་འབུམ་དང་། ཡི་གེ་ཉི་ཤུ་རྩ་གཉིས་

ལ་སོགས་པ་ཡི་གེ་འབྲུ་སུམ་ཅུ་རྩ་གཉིས་མན་ཆད་ལ་སུམ་འབུམ་
དང་། རྩ་སྔགས་ལ་སོགས་པ་སུམ་ཅུ་རྩ་གཉིས་ལས་མང་པ་ལ་ཁྲི་
བཟླས་པར་བྱ།
ཞེས་གསུངས་སོ། །
བརྟག་གཉིས་སོགས་ལྟར་ན་བསྒྲུབ་བྱའི་ལྷ་དེའི་རིགས་
ཀྱི་གཙོ་བོའམ་མེ་ཏོག་ཕོག་པའི་ལྷ་ཡི་བསྙེན་པ་གྲངས་འབུམ་གཅིག་
བཟླ་བ་དང་དེ་ཡི་འཁོར་རྣམས་ཀྱི་བསྙེན་པ་ཁྲི་རེ་རེ་བཟླ་བར་བྱའོ། །
དོན་གྱི་དབང་འདི་ལ་དགོངས་ཏེ་བླ་མེད་ཀྱི་རྒྱུད་བརྟག་
གཉིས་ཀྱི་བརྟག་པ་དང་པོའི་བཅུ་པ་ལས།
དཀྱིལ་འཁོར་བདག་པོའི་བཟླས་པ་འབུམ། །
དཀྱིལ་འཁོར་བ་ཡི་དེ་བཞིན་ཁྲི། །
ཞེས་དང་ཨ་བྷྱ་ཀ་རས།
འཁོར་ལོའི་གཙོ་བོ་འབུམ་བཟླས་ཤིང་། །
ཡང་ན་རང་གི་ལྷ་ཡི་འབུམ། །
དཀྱིལ་འཁོར་པ་ཡི་ཁྲི་ཡིན་ཏེ། །

@tའདི་ནི་སྔོན་དུ་བསྙེན་པར་བརྗོད། །ཅེས་དང་།
གྲུབ་བརྒྱའི་དབང་ཕྱུག་འབའ་ར་བ་རྒྱལ་མཚན་དཔལ་
བཟང་གི་གསང་སྔགས་གསར་མའི་རྣམ་བཤད་ལས།
སྔོན་དུ་བསྙེན་པ་བྱ་བ་ནི། །
ཆོ་ག་བཞིན་དུ་འབུམ་དུ་བཟླས། །
འཁོར་ལོའི་གསང་སྔགས་འབུམ་བཟླ་ཞིང་། །
རང་གི་ལྷ་ཡང་འབུམ་དུ་བཟླས། །
གཞན་ལ་ཁྲི་རུ་བཟླས་པར་བྱ། །ཞེས་དང་།
གངས་ཅན་མཁས་པའི་གཙུག་ནོར་དྭགས་པོ་བཀྲ་ཤིས་
རྣམ་རྒྱལ་གྱི་སྔགས་ཀྱི་སྤྱི་དོན་ནོར་བུའི་འོད་ཟེར་ལས། །བསྙེན་པའི་
གྲངས་ནི། །གཙོ་བོའམ་མེ་ཏོག་ཕོག་པའི་ལྷ་ལ་འབུམ་དང་འཁོར་
རྣམས་ཁྲི་བཟླ་བར་བཤད། །ཅེས་དང་།
རྒྱལ་བ་རྡོ་རྗེ་འཆང་དངོས་ཀུན་མཁྱེན་བླ་མ་བཀྲ་ཤིས་བསྟན་
པ་རབ་རྒྱས་ཀྱི་མོས་གུས་ཀྱི་གཏམ་ལས། །དེ་འདྲའི་ཟློ་བའི་བསྙེན་
པ་སྔོན་དུ་སོང་བ་ཅན་ཞེས་པའི་བསྙེན་ཚད་ནི་གཙོ་བོ་བདེ་མཆོག་

7
D
ལྟ་བུ་གསང་སྔགས་ཟློ་བའི་གྲངས་འབུམ་ཕྲག་དང་། འཁོར་བསྙེན་
ཁྲི་རེ་རེ་འགྲོ་དགོས་པར་རྒྱུད་མངོན་བརྗོད་ལས་བསྟན་ཏོ། །ཞེས་
གསུངས་སོ། །
གཞན་ཡང་བདེ་མཆོག་སྡོམ་འབྱུང་སོགས་ལྟར་ན་རྩོད་
ལྡན་གྱི་དུས་སུ་རིགས་ཀྱི་གཙོ་བོའི་བསྙེན་པ་འབུམ་བཞི་དང་འཁོར་
རེ་རེའི་བསྙེན་པ་ཁྲི་བཞི་རེ་བཟླ་བར་བྱའོ། །
དོན་གྱི་དབང་འདི་ལདགོངས་ཏེ་བདེ་མཆོག་སྡོམ་འབྱུང་ལས།
རྫོགས་ལྡན་ལ་ནི་བཟླ་བྱ་གཅིག །
ཉིས་འགྱུར་གསུམ་ལྡན་ལ་བཟླ་བྱ། །
སུམ་འགྱུར་གཉིས་ལྡན་ལ་རབ་བརྗོད། །
རྩོད་ལྡན་བཟླས་པ་བཞི་འགྱུར་རོ། །ཞེས་དང་།
སངས་རྒྱས་ཐོད་པའི་འགྲེལ་པ་ལས།
རྫོགས་ལྡན་དུས་སུ་ཡི་གེ་འབུམ་བཟླས་ཏེ། །
གཉིས་ལྡན་དུས་ཀྱི་སྔགས་པས་འབུམ་ཕྲག་གཉིས། །
གསུམ་ལྡན་དུས་སུ་འབུམ་ཕྲག་གསུམ་དུ་འགྱུར། །

)
i༩)\
བྱེ་བ་ཕྲག་གསུམ་འབུམ་བཞི་རྩོད་དུས་སྦྱར། །ཞེས་དང་།
གྲུབ་བརྒྱའི་དབང་ཕྱུག་འབའ་ར་བ་རྒྱལ་མཚན་དཔལ་བཟང་གི་
གསང་སྔགས་གསར་མའི་རྣམ་བཤད་ལས།
རྫོགས་ལྡན་དུས་སུ་གཅིག་བཟླས་ཏེ། །
གསུམ་ལྡན་དུས་ན་ཉིས་འགྱུར་བཟླས། །
གཉིས་ལྡན་དུས་ན་སུམ་འགྱུར་བཤད། །
རྩོད་དུས་བཞི་འགྱུར་དུ་ནི་བཟླས། །
ཞེས་གསུངས་སོ། །
ཡང་བསྙེན་པའི་གྲངས་ཚད་མཐའ་གཅིག་ཏུ་མ་ངེས་པའི་
ཚུལ་སངས་རྒྱས་ཐོད་པའི་རྒྱུད་ལས་གསལ་བར་བསྟན་ནོ། །དོན་
གྱི་དབང་འདི་ལ་དགོངས་ཏེ་སངས་རྒྱས་ཐོད་པའི་རྒྱུད་ལས། རྒྱུད་
ལ་ལར་ནི་ཅིས་ཀྱང་སྔགས་བྱེ་བ་བཟླས་པར་གསུངས། ལ་ལར་ནི་
འབུམ་བཟླས་པར་གསུངས། ལ་ལར་ནི་ཁྲི་བཟླས་པར་གསུངས་ཏེ།
གང་ཟག་བསོད་ནམས་དང་ལྡན་རྣམས་ལ་འབུམ་གྱིས་འགྲུབ་བོ། །
བསོད་ནམས་འབྲིང་པོ་རྣམས་ཀྱིས་ནི་འབུམ་ཕྲག་གསུམ་བཟླས་

D
D
པས་འགྲུབ་བོ། །སེམས་ཅན་བསོད་ནམས་དམན་ཅིང་འབད་རྩོལ་
།
ཆུང་བ་རྣམས་ཀྱིས་ནི་བྱེ་བ་ཁོ་ན་བཟླས་ནས་འགྲུབ་པར་ང་སྨྲའོ།
ཞེས་གསུངས་སོ། །
བཞི་པ་བཟླས་པའི་དབྱེ་བ་སོགས་བསྟན་པ་ལ། བཟླས་པའི་དབྱེ་བ་
བསྟན་པ་དང། བཟླས་པ་བྱེད་པའི་ཚུལ་བསྟན་པའོ། །དང་པོ་བཟླས་པའི་དབྱེ་
བ་བསྟན་པ་ནི། བཟླས་པ་ལ་དབྱེ་ན་དྲུག་ཏུ་གྲུབ་སྟེ། འགོག་བཟླས་
དང་། རྡོར་བཟླས་དང་། སྤྲོས་བསྡུའི་བཟླས་པ་དང་། བཀོད་བཟླས་
དང་། ཤུབ་བཟླས་དང་། འཁོར་བཟླས་སོ། །འགོག་བཟླས་ནི། རླུང་
བསྡམས་ནས་ཨ་ལ་དམིགས་ནས་བཟླ་བྱའི་སྔགས་དེ་ཡིད་ཀྱིས་བཟླ་
་
བའི་བཟླས་པའོ། །
རྡོར་བཟླས་ནི། རླུང་འཇུག་པ་ཨོཾ་དང་གནས་པ་ཨཱ་དང་
འབྱུང་བ་ཧཱུཾ་ལ་དམིགས་ནས་བཟླ་བྱའི་སྔགས་དེ་བཟླ་བའི་བཟླས་
པའོ། །སྤྲོས་བསྡུའི་བཟླས་པ་ནི། སྒྲུབ་བྱའི་ལྷ་ཡི་ས་བོན་ལས་འོད་
འཕྲོས་ནས་ཞིང་རབ་འབྱམས་ཀྱི་རྒྱལ་བ་སྲས་བཅས་ཀྱི་ཐུགས་རྒྱུད་
བསྐུལ་ནས་འོད་ཟེར་ཚུར་འདུས་ནས་སྒྲུབ་བྱ་ལ་ཐིམ་པ་ལས་མཆོག་

/)
7)
ཐུན་གང་རུང་གི་དངོས་གྲུབ་ཐོབ་པར་དམིགས་ནས་བཟླ་བྱའི་སྔགས་
དེ་བཟླ་བའི་བཟླས་པའོ། །བཀོད་བཟླས་ནི། སྒྲུབ་བྱའི་ལྷ་ཡི་ས་བོན་
གྱི་མཐར་སྔགས་ཕྲེང་བཀོད་ནས་རིམ་བཞིན་འཁོར་བ་ལས་བདག་
གཞན་ཀུན་གྱི་སྡིག་སྒྲིབ་དག་པ་དང་ཚོགས་གཉིས་རྫོགས་ནས་མཆོག་
ཐུན་གང་རུང་གི་དངོས་གྲུབ་ཐོབ་པར་དམིགས་ནས་བཟླ་བྱའི་སྔགས་
དེ་བཟླ་བའི་བཟླས་པའོ། །
ཤུབ་བཟླས་ནི། སེམས་མ་ཡེངས་པའི་ངང་ནས་ལྕེ་མཆུ་གཡོ་
བ་ཙམ་གྱི་སྒོ་ནས་བཟླ་བྱའི་སྔགས་དེ་བཟླ་བའི་བཟླས་པ་འོ། །འཁོར་
བཟླས་ནི། སྒྲུབ་བྱའི་ལྷ་ཡབ་ཡུམ་ཞལ་སྦྱོར་ཀྱི་ཡབ་ཀྱི་ས་བོན་ལས་
སྔགས་ཕྲེང་ཡབ་ཀྱི་ཞལ་ནས་ཐོན་ཏེ་ཡུམ་གྱི་ཞལ་དུ་ཞུགས་ནས་
ཡུམ་གྱི་པག་མ་ནས་ཐོན་ཏེ་ཡབ་ཀྱི་རྡོ་རྗེའི་བུ་གར་སོང་བར་དམིགས་
ནས་བཟླ་བྱའི་སྔགས་དེ་བཟླ་བའི་བཟླས་པའོ། །དོན་གྱི་འདི་ལ་
དགོངས་ཏེ་གྲུབ་བརྒྱའི་དབང་ཕྱུག་འབའ་བ་རྒྱལ་མཚན་དཔལ་
བཟང་གི་གསང་སྔགས་གསར་མའི་རྣམ་བཤད་ལས།
བཟླས་པའི་ཐབས་ལ་དྲུག་ཡོད་དེ། །

i/D)
iCའགོག་པའི་བཟླས་པ་རླུང་གི་ནི། ། །
འབྱུང་འཇུག་མེད་པར་ཨ་ལ་དམིགས། །
རྡོ་རྗེའི་བཟླས་པ་རླུང་ཉིད་ནི། །
འཇུག་པ་ཨོ་དང་གནས་པ་ཨཱ། །
འབྱུང་བ་ཧཱུཾ་དུ་ཤེས་པ་འོ། །
སྤྲོ་བསྡུའི་བཟླས་པ་ས་བོན་ལས། །
འོད་འཕྲོས་སངས་རྒྱས་ཐུགས་རྒྱུད་བསྐུལ། །
ཚུར་འདུས་རང་ལ་ཐིམ་པ་ལས། །
དངོས་གྲུབ་ཐོབ་པར་དམིགས་ལ་བཟླས། །
བཀོད་པ་ས་བོན་ཐ་མ་རུ། །
སྔགས་ཕྲེང་བཀོད་དེ་འཁོར་བ་ལས། །
སྡིག་སྒྲིབ་དག་དང་ཚོགས་གཉིས་ནི། །
རྫོགས་དང་དངོས་གྲུབ་ཐོབ་ལ་དམིགས། །
ཤུབ་བཟླས་ཤུབ་བུའི་སྒྲ་ཙམ་ལས། །
མ་ཡེངས་པར་ནི་བཟླ་བའོ། །

ཟ༩་༩འཁོར་བ་ཡབ་ཀྱི་ས་བོན་ལས། །
སྔགས་ཕྲེང་ཞལ་ཐོན་ཡུམ་ཞལ་ཞུགས། །
བྷ་ག་ནས་ཐོན་རྡོ་རྗེ་ཡི། །
བུ་གར་ཞུགས་ཤིང་འཁོར་བར་དམིགས། །
ཞེས་གསུངས་སོ། །
གཉིས་པ་བཟླས་པ་བྱེད་པའི་ཚུལ་བསྟན་པ་ལ། བཟླས་པ་བྱེད་སྐབས་
ཀྱི་བསམ་པའི་ཁྱད་པར་དང་། བཟླ་བྱའི་སྔགས་དང་འོད་ཟེར་གྱི་ཁ་དོག་ལ་
དམིགས་ཚུལ་དང་། བཟླ་བྱའི་སྔགས་ཀྱི་འོད་ཟེར་གྱི་དབྱིབས་ལ་དམིགས་ཚུལ་
དང་། སྔགས་བཟླ་ཚུལ་དངོས་བསྟན་པ་བཅས་བཞིའོ། །དང་པོ་བཟླས་པ་བྱེད་
སྐབས་ཀྱི་བསམ་པའི་ཁྱད་པར་ནི། ཞི་བའི་སྔགས་བཟླ་བའི་སྐབས་སུ་
ཞི་བའི་བསམ་པ་དང་། དབང་གི་སྔགས་བཟླ་བའི་སྐབས་སུ་སྙིང་
རྗེ་འམ་ཆགས་པའི་བསམ་པ་དང་། རེངས་པའི་སྔགས་བཟླ་བའི་
སྐབས་སུ་ངན་སེམས་ཀྱི་བསམ་པ་དང་། རྒྱས་པའི་སྔགས་བཟླ་བའི་
སྐབས་སུ་དཔའ་བའི་བསམ་པ་དང་། བསད་པའི་སྔགས་བཟླ་བའི་
སྐབས་སུ་ཁྲོ་བའི་བསམ་པ་དང་། དབྱེ་བའི་སྔགས་བཟླ་བའི་སྐབས་

2
སུ་འཇིགས་པར་བྱེད་པའི་བསམ་པ་གང་རུང་སྔོན་དུ་སོང་ནས་བཟླ་
དགོས་པ་ཡིན་ནོ། །དོན་གྱི་དབང་འདི་ལ་དགོངས་ཏེ་ལྔ་རིག་སྨྲ་བའི་
དབང་པོ་ཆོས་རྗེ་དྭགས་པོ་བཀྲ་ཤིས་རྣམ་རྒྱལ་ཀྱི་རྒྱུད་བརྟག་གཉིས་
ཀྱི་འགྲེལ་པ་ཉི་མའི་འོད་ཟེར་ལས། །
བསམ་པའི་ཁྱད་པར་ནི། པདྨའི་མྱུ་གུས། ཞི་བ་ལ་ཞི་བ།
དབང་ལ་ཆགས་པ། རེངས་པ་ལ་ངན་པ། རྒྱས་པ་ལ་དཔའ་བ།
དབང་ལ་སྙིང་རྗེ། བསད་པ་ལ་ཁྲོ་བ། དབྱེ་བ་ལ་གཞན་འཇིགས་པར་
བྱེད་པའི་བསམ་པས་བྱ་བར་བཤད་དོ། །ཞེས་གསུངས་སོ། །
གཉིས་པ་བཟླ་བྱའི་སྔགས་དང་འོད་ཟེར་གྱི་ཁ་དོག་ལ་དམིགས་ཚུལ་
ནི། །ཞི་བའི་སྔགས་དང་འོད་ཟེར་གྱི་ཁ་དོག་དཀར་པོ་ལ་དམིགས་
པ་དང་། རྒྱས་པའི་སྔགས་དང་འོད་ཟེར་གྱི་ཁ་དོག་དམར་སེར་ལ་
དམིགས་པ་དང་། དབང་གི་སྔགས་དང་འོད་ཟེར་གྱི་ཁ་དོག་དམར་
པོ་ལ་དམིགས་པ་དང་། དགུག་པའི་སྔགས་དང་འོད་ཟེར་གྱི་ཁ་དོག་
དམར་པོ་ལ་དམིགས་པ་དང་། བསད་དབྱེའི་སྔགས་དང་འོད་ཟེར་
གྱི་ཁ་དོག་ནག་པོ་ལ་དམིགས་པའོ། །དོན་གྱི་དབང་འདི་ལ་དགོངས་

ཏེ་ལྔ་རིག་སྨྲ་བའི་དབང་པོ་ཆོས་རྗེ་དྭགས་པོ་བཀྲ་ཤིས་རྣམ་རྒྱལ་
ཀྱི་རྒྱུད་བརྟག་གཉིས་ཀྱི་འགྲེལ་པ་ཉི་མའི་འོད་ཟེར་ལས།
སྔགས་དང་འོད་ཟེར་གྱི་ཁ་དོག་ནི། འདིར། མདོག་དཀར་
མཐར་ནི་སྭཱཧཱ་སྦྱར། །ཞེས་དང་། ཧཱུཾ་ནི་ཁྲག་དང་འདྲ་བ་ཉིད། །ཅེས་
པས་མཚོན་ཏེ་གསུངས་ལ། པདྨའི་མྱུ་གུས། ཞི་བ་ལ་དཀར། དབང་
ལ་དམར། རེངས་པ་ལ་སེར། རྒྱས་པ་ལ་དམར་སེར། དགུག་པ་ལ་
དམར། བསད་དབྱེ་ལ་ནག་པོར་བྱ་བར་བཤད་དོ། །
ཞེས་གསུངས་སོ། །
གསུམ་པ་བཟླ་བྱའི་སྔགས་ཀྱི་འོད་ཟེར་གྱི་དབྱིབས་ལ་དམིགས་ཚུལ་
ནི། ཞི་བའི་སྔགས་ཀྱི་འོད་ཟེར་འགལ་མེ་སྐོར་བ་ལྟ་བུ། རྒྱས་པའི་
སྔགས་ཀྱི་འོད་ཟེར་སྒྲོའི་ཆུན་པོ་ལྟ་བུ། དབང་གི་སྔགས་ཀྱི་འོད་ཟེར་
ཐི་གུ་བསྒྲིལ་བ་ལྟ་བུ་འམ་ལྕགས་སྒྲོག་སྦྲེལ་བ་ལྟ་བུ། དྲག་པོའི་སྔགས་
ཀྱི་འོད་ཟེར་ཐག་མདུང་འཕེན་པ་ལྟ་བུར་དམིགས་དགོས་སོ། །དོན
གྱི་དབང་འདི་ལ་དགོངས་ཏེ་ལྔ་རིག་སྨྲ་བའི་དབང་པོ་ཆོས་རྗེ་དྭགས་
པོ་བཀྲ་ཤིས་རྣམ་རྒྱལ་ཀྱི་རྒྱུད་བརྟག་གཉིས་ཀྱི་འགྲེལ་པ་ཉི་མའི་

ཚ
ཚ
7
3
)
C༡
འོད་ཟེར་ལས། སྔགས་ཀྱི་འོད་ཟེར་གྱི་དབྱིབས་ནི། སྐལ་བཟང་རྡོ་
རྗེས། བཟླས་བའི་དུས་སུ་ཐབས་ནི་མགལ་མེ་བསྐོར་བ་ལྟ་བུའམ།
ཐག་མདུང་འཕེན་པ་ལྟ་བུའམ། སྒྲོའི་ཆུན་པོ་ལྟ་བུ། ཐིག་གུ་བསྒྲིལ་
བ་ལྟ་བུའམ་ལྕགས་སྒྲོག་སྦྲེལ་བ་ལྟ་བུ་སྟེ་སྐབས་ཀྱི་སྟོབས་ཀྱིས་ཤེས་
པར་བྱའོ། །ཞེས་པ་ལྟར། ཞི་བ་མགལ་མེ་བསྐོར་བ་ལྟ་བུ་ལྟ་བུ། དྲག་
པོ་རྣམས་ལ་ཐག་མདུང་འཕེན་པ་ལྟ་བུ། རྒྱས་པ་ལ་སྒྲོན་ཆུན་པོ་ལྟ་
བུ། དབང་ལ་ཐིག་གུ་བསྒྲིལ་བ་ལྟ་བུའམ། ལྕགས་སྒྲོ་སྦྲེལ་བ་ལྟ་བུ་
བྱ་བར་བཞེད་དོ། །
ཞེས་གསུངས་སོ། །
བཞི་པ་སྔགས་བཟླ་ཚུལ་དངོས་ནི། སྔགས་བཟླས་པའི་ཚེ་སྔགས་
ཀྱི་སྒྲ་ཧ་ཅང་ཆེ་བ་དང་། སྔགས་ཀྱི་སྒྲ་ཧ་ཅང་ཆུང་བ་དང་། སྔགས་
ཀྱི་སྒྲ་ཧ་ཅང་མྱུར་བ་དང་། སྔགས་ཀྱི་སྒྲ་ཧ་ཅང་དལ་བ་དང་། སྔགས་
ཀྱི་སྒྲ་མ་དག་པ་བཅས་སྐྱོན་ལྔ་དང་། སྔགས་བཟླས་པའི་ཚེ་གློ་ལུ་
བ་དང་། གཏམ་སྨྲ་བ་དང་། སྦྲིད་པ་བྱེད་པ་དང་། གཉིད་པ་དང་།
སེམས་གཞན་དུ་གཡེངས་པ་སོགས་སྔགས་བཟླ་སྐབས་ཀྱི་བར་ཆད་

D
ཕྱག།
€
ཏེ
རྣམས་སྤངས་ནས་མ་ཡེངས་རྩེ་གཅིག་གི་ངང་ནས་བཟླ་བྱའི་སྔགས་
བཟླ་དགོས་སོ། །
དོན་གྱི་དབང་འདི་ལ་དགོངས་ཏེ་དཔུང་བཟང་གིས་ཞུས་པའི་རྒྱུད་ལས།
བཟླས་བརྗོད་བྱེད་ཚེ་མི་མྱུར་མི་དལ་ཞིང་། །
སྒྲ་ཆེར་མི་བྱ་ཧ་ཅང་ཆུང་བ་མིན། །
སྨྲ་བཞིན་མ་ཡིན་གཞན་དུ་གཡེང་བཞིན་མིན། །
གུག་སྐྱེད་ཀླད་ཀོར་ཚིག་རྣམས་ཉམས་པས་མིན། །ཞེས་དང་།
གྲུབ་བརྒྱའི་དབང་ཕྱུག་འབའ་ར་བ་རྒྱལ་མཚན་དཔལ་
བཟང་གི་གསང་སྔགས་གསར་མའི་དཀའ་འགྲེལ་ལས། སྐྱོན་དྲུག་
དང་བྲལ་བར་བྱས་ཏེ། སྒྲ་ཆེན་སྐད་གསང་མཐོན་པོས་བཟླས་ན་
བར་ཆད་འབྱུང་ཞིང་གསང་བ་བསྒྲགས་པར་འགྱུར་ཞིང་། སྒྲ་ཆུང་
ན་ངག་ཏུ་སྔགས་ཀྱི་སྒྲ་མི་ཐོན། བགྲང་བ་མྱུར་དྲག་ན་སྔགས་ཀྱི་སྒྲ་
རིང་ཆ་ལ་སོགས་པ་མི་ཐོན། བུལ་ན་སྔགས་གྲངས་སྟོབས་ཆུང་།
ཚིག་ཞར་བ་དང་ནོར་བ་ལྷག་ཆད་ཀྱིས་དོན་ལོག་པར་འགྱུར་བས།
སྒྲ་ཆེ་བ་མ་ཡིན། སྒྲ་ཆུང་བ་མ་ཡིན། མྱུར་བ་མ་ཡིན། བུལ་བ་མ་ཡིན།

ཞར་བ་མ་ཡིན། ཆད་པ་མ་ཡིན། ཞེས་དང་།
ཀུན་མཁྱེན་མི་ཕམ་པདྨ་དཀར་པོའི་ཞལ་སྔ་ནས་མཛད་
པའི་སྡོམ་གསུམ་རྒྱན་གྱི་རྒྱ་ཆེར་འགྲེལ་པ་ལས། མི་མྱུར་བ་ནི། བཟླས་
བརྗོད་ཟུར་མ་ཕྱིན་པ་དགག་པའོ། །མི་དལ་བ་ནི། །སེམས་གཞན་
དུ་གཡེངས་པའི་སྐྱོན་སྤངས་པའོ། །སྒྲ་ཆེར་མི་འབྱུང་བ་ནི། རྒོད་
པའི་སྐྱོན་བཟློག་པའོ། །ཧ་ཅང་ཆུང་མིན་ནི། བྱིང་བའི་སྐྱོན་དགག་
པའོ། །སྨྲ་བཞིན་མིན་ནི། སྔགས་ཀྱི་ཚིག་བདེ་བར་གཤེགས་པས་བྱིན་
གྱིས་རླབས་པ་འདོན་པ་ན། ཚིག་ཕལ་བ་གཞན་དང་འདྲེས་ན་དངོས་
གྲུབ་ཏུ་མི་འགྱུར་བས་དེ་དགག་པར་བསྟན་ཏོ། །གཞན་དུ་གཡེངས་
མིན་ནི། ལྷའི་སྐུ་དང་ཡི་གེའི་ཕྲེང་བ་བཀོད་པ་དང་། ཡི་གེའི་སྒྲ་ལས་
མ་གཏོགས་པ་འཕྲོ་བ་དགག་པའོ། །གུག་སོགས་མ་ཉམས་པ་ནི།
དམིགས་པ་དང་འདོན་པ་གཉིས་ཀ་ལའོ། །ཞེས་གསུངས་སོ། །བགྲང་
བྱའི་སྔགས་ཀྱི་ཚིག་གཞན་གྱིས་ཐོས་པར་མི་བཟླས། བགྲང་བྱའི་
སྔགས་ཀྱི་ཚིག་མཆུ་སྒྲོས་ལ་གོ་བ་ཙམ་དུ་མི་བཟླས་པར། གོང་བས་
ཚིག་མི་ཐོས་ཙམ་དུ་བཟླས་ན་ལེགས་ཏེ།

D
i)
)
24
རྡོ་རྗེ་ཕྲེང་བའི་རྒྱུད་ལས།
སྔགས་ནི་ཚིག་ཏུ་མི་བརྗོད་དེ། །
མཆུ་སྐྱོད་པ་ཡང་མི་མངོན་ཞིང་།
ཅུང་ཟད་ཙམ་གྱིས་བརྗོད་པའི་སྒྲས། །
སྔགས་ཀྱི་རྒྱལ་པོ་དེ་ལྟར་བཟླས། །
ཞེས་གསུངས་སོ། །
གྲངས་བསྙེན་ལ་འབད་པའི་སྐབས་སུ་རབ་བྱུང་ན་བཟླས་
པའི་གྲངས་ཆ་ཚང་མ་སོང་གི་བར་དུ་སྨྲ་བ་གཞན་བཅད་ནས་བཟླས་
པ་དང་། དེ་ཙམ་མ་བྱུང་ན་ཡང་ཐུན་གྱི་སྐབས་སུ་སྨྲ་བ་གཞན་བཅད་
བྱས་ནས་བཟླས་པ་ལ་བརྩོན་པར་བྱ་རིགས་སོ། །བགྲང་བྱའི་སྔགས་
བགྲང་བའི་བར་ལ་མིའི་ཚིག་གིས་བར་ཆོད་ན་ཚད་ལྡན་གྱི་བསྙེན་
པའི་གྲངས་སུ་མི་བརྩི་ཞིང་། དེ་ཙམ་མ་ཟད་དངོས་གྲུབ་མྱུར་བར་
ཐོབ་པའི་གེགས་སུ་འགྱུར་བ་ཡིན་ནོ། །དོན་གྱི་དབང་འདི་ལ་དགོངས་
ཏེ་འཇིག་རྟེན་གསུམ་རྒྱལ་གྱི་རྒྱུད་ལས།
ཟློས་ཚེ་ཅི་ཡང་མི་སྨྲ་ཞིང་། །

tཡན་ལག་འགྱུར་བར་མི་བྱའོ། །
ཀུན་རྟོག་རླུང་གིས་བསྐྱོད་ནས་ནི། །
ཅི་ཡང་རུང་བ་མི་བསམ་མོ། །ཞེས་དང་།
སངས་རྒྱས་ཐོད་པའི་རྒྱུད་ལས།
ཇི་ལྟར་ཕན་ཚུན་སྨྲ་བས་བཟླས་ན་དངོས་གྲུབ་གཞན་དུ་
འགྱུར་རོ། །ཞེས་དང་།
གྲུབ་བརྒྱའི་དབང་ཕྱུག་འབའ་ར་བ་རྒྱལ་མཚན་དཔལ་
བཟང་གི་གསང་སྔགས་གསར་མའི་དཀའ་འགྲེལ་ལས། སྔགས་བགྲང་
བའི་བར་ལ་མིའི་ཚིག་གིས་བར་མ་ཆོད་པར་བྱ་ཞིང་། ཁྱད་པར་དུ་
གྲངས་བསྙེན་ལ་བར་མ་ཆོད་པར་བྱ། མིའི་ཚིག་གིས་བར་ཆོད་ན་
བསྙེན་པའི་གོ་མི་ཆོད་ཅིང་། དངོས་གྲུབ་རིང་དུ་འགྱང་བར་བླ་མ་
གོང་མ་རྣམས་ཀྱིས་གསུངས། ཞེས་གསུངས་སོ། །
སྔགས་བཟླ་ཚུལ་ལེགས་པར་མ་ཤེས་ནས་བཟླས་པ་ཡིན་
ན་སྐྱོན་ཤིན་ཏུ་ཆེ་བས་ཡིད་གཟབ་བྱེད་དགོས་པའོ། །དེ་ལྟར་ཡིན་
པ་ཡང་དཔུང་བཟང་གིས་ཞུས་པའི་རྒྱུད་ལས།

7)
[
)
C
ཇི་ལྟར་རལ་གྲི་སོ་ལ་འཛིན་པའི་མིས། །
ལེགས་པར་མ་གཟུང་ལག་པ་གཅད་པ་ལྟར། །
དེ་བཞིན་སྔགས་ཀྱང་ལེགས་པར་མ་བཟླས་ན།
འབྲས་བུ་མེད་པ་འམ་ཡང་ན་ཕུང་པར་འགྱུར། །
།
ཞེས་གསུངས་སོ། །
དེས་ན་ཐུན་གཅིག་གི་ནང་དུ་ངག་ཤོར་བ་དང་། གཉིད་
པ་དང་། གློ་ལུ་བ་དང་། གླལ་བ་དང་། སྦྲིད་པ་བྱུང་བ་དང་། འོག་
རླུང་གཏོང་བ་བཅས་བྱུང་ན་དེ་མ་ཐག་ཏུ་བགྲང་ཕྲེང་མལ་དུ་བཞག་
ནས་ཁྲུས་བྱས་ཁ་བཤལ་ནས་ཐུན་དེ་ཡི་ནང་དུ་ངག་ཤོར་བ་སོགས་
ཀྱི་གོང་དུ་བཟླས་པའི་སྔགས་རྣམས་བཟླས་པའི་སྔགས་ཀྱི་ཁོངས་
གཏོགས་སུ་མི་བརྩི་བའམ་ཡང་ན་གཉིད་ལ་སྔགས་ཀྱི་གྲངས་ཀ་བཅོ་
ལྔ། སྦྲིད་པ་ལ་སྔགས་ཀྱི་གྲངས་ཀ་བཅུ། འོག་རླུང་ལ་སྔགས་ཀྱི་གྲངས་
ཀ་བདུན། གློ་ལ་སྔགས་ཀྱི་གྲངས་ཀ་ལྔ་། གླལ་ན་སྔགས་ཀྱི་གྲངས་
ཀ་གསུམ། མཆིལ་མ་སྣབ་ལུད་དོར་བ་ལ་སྔགས་ཀྱི་གྲངས་ཀ་བཅུ་
བཅས་བཟླས་པའི་གྲངས་སུ་མི་བརྩི་བ་གསུངས་ཚུལ་ཡོད་པས་དེ་

>
\)】2
ལྟར་ཕྱག་ལེན་མཛད་ན་ཤིན་ཏུ་ལེགས་པར་མངོན་ནོ། །བཟླས་བརྗོད་
ལེགས་པར་འགྲུབ་དགོས་ན་དམིགས་པ་ལ་སེམས་རྩེ་གཅིག་ཏུ་གཏད་
ནས་ཡུན་རིང་དུ་གནས་པའི་ཐབས་ལ་འབད་དགོས། དེ་ནས་གོམས་
ནས་དམིགས་པ་ལ་སེམས་རྩེ་གཅིག་ཏུ་ཡུན་རིང་དུ་གནས་ན་སེམས་
ལས་རུང་འགྱུར། དེ་ལ་བརྟེན་ནས་བཟླས་བརྗོད་ལ་འབད་པ་བྱས་
ན་བཟླས་བརྗོད་ཀྱི་སྒོ་ནས་མཆོག་ཐུན་དངོས་གྲུབ་ཐོགས་པ་མེད་
པར་འགྲུབ་པར་འགྱུར་རོ། །
དོན་གྱི་དབང་འདི་ལ་དགོངས་ཏེ་དཔུང་བཟང་གིས་ཞུས་པའི་རྒྱུད་ྋ
སྣར་རྩེར་ལྟ་ཞིང་རྣམ་པར་རྟོག་པ་སྤོང། །
ནམ་ཞིག་བསྐྱོད་ཀྱང་རྣམ་པར་མི་གཡོ་བ། །
དེ་ཚེ་དམིགས་ལ་གནས་པ་ཐོབ་པ་སྟེ། །
སེམས་ནི་ལས་སུ་རུང་བར་འགྱུར་བ་ངེས། །
རྩེ་གཅིག་སེམས་དང་ལྡན་པའི་མི་ལ་ནི། །
ཡིད་ལས་བྱུང་བའི་དགའ་བ་རབ་ཏུ་བསྐྱེད། །
དགའ་བས་ལུས་ནི་ཤིན་ཏུ་སྦྱངས་བ་ཐོབ། །

)
)
ལུས་སྦྱངས་བས་ནི་བདེ་བའི་སྐལ་ལྡན་འགྱུར། །
བདེ་བ་རྩེ་གཅིག་སེམས་དང་བསམ་གཏན་གྱིས། །
དེ་ཚེ་བཟླས་བརྗོད་ཐོགས་པ་མེད་པར་འགྱུར། །ཞེས་དང་།
ཀུན་མཁྱེན་མི་ཕམ་པདྨ་དཀར་པོའི་ཞལ་སྔ་ནས་མཛད་
པའི་སྡོམ་གསུམ་རྒྱན་ལས། །
རྩེ་གཅིག་སེམས་ལས་བཟླས་བརྗོད་ཐོགས་མེད་འགྲུབ། །
ཅེས་དང་།
ཀུན་མཁྱེན་མི་ཕམ་པདྨ་དཀར་པོའི་ཞལ་སྔ་ནས་མཛད་
པའི་སྡོམ་གསུམ་རྒྱན་གྱི་རྒྱ་ཆེར་འགྲེལ་པ་ལས། དེ་ལྟར་དྲན་པའི་རྒྱུན་
ལ་རྩེ་གཅིག་ཏུ་གནས་པ་དེའི་ཚེ་སེམས་ལས་སུ་རུང་བར་འགྱུར་ལ།
དེ་ལས་བཟླས་བརྗོད་ཀྱི་དངོས་གྲུབ་ཐོགས་པ་མེད་པར་འགྲུབ་པར་
འགྱུར། །ཞེས་གསུངས་སོ། །
ལྔ་པ་སྔགས་བཟླས་པའི་ཕན་ཡོན་བསྟན་པ་ལ། སྤྱིར་སྔགས་བཟླས་
པའི་ཕན་ཡོན་བསྟན་པ་དང་། བྱེ་བྲག་ཏུ་འཕགས་པ་སྤྱན་རས་གཟིགས་ཀྱི་སྙིང་
པོ་ཡི་གེ་དྲུག་པ་བཟླས་པའི་ཕན་ཡོན་བསྟན་པ་གཉིས་སོ། །དང་པོ་སྤྱིར་སྔགས་

བཟླས་པའི་ཕན་ཡོན་བསྟན་པ་ནི།
སྤྱིར་སྦྱོར་དངོས་རྗེས་གསུམ་ཚང་ཞིང་རྒྱུད་སྡེ་དང་མཐུན་
པའི་སྒོ་ནས་དུས་ཡུན་བསྲིངས་ནས་རིགས་དྲུག་པོ་གང་རུང་གི་སྔགས་
བཟླས་པའི་ཕན་ཡོན་བསམ་གྱིས་མི་ཁྱབ་སྟེ། སྦྱོར་དངོས་རྗེས་གསུམ་
ཚང་ཞིང་རྒྱུད་སྡེ་དང་མཐུན་པའི་སྒོ་ནས་དུས་ཡུན་བསྲིངས་ནས་
སྔགས་བཟླས་པ་ལ་བརྩོན་པས་ངག་ནུས་ལྡན་པར་གྱུར་ནས་ཆར་
དབབ་པ་དང་ཆར་གཅོད་པ་དང་དེ་བཞིན་དུ་ཞི་རྒྱས་དབང་དྲག་
གི་ལས་འགྲུབ་པ་དང་། བཟླ་བྱའི་སྔགས་ཀྱི་སྒྲ་ཡིས་ཞིང་རབ་འབྱམས་
ཀྱི་རྒྱལ་བ་སྲས་བཅས་རྣམས་ཀྱི་ཐུགས་རྒྱུད་བསྐུལ་བ་ལ་བརྟེན་ནས་
སྒྲུབ་བྱའི་ལྷ་གཙོར་བྱས་པའི་སངས་རྒྱས་དང་བྱང་ཆུབ་སེམས་དཔའ་
དུ་མ་སྒྲུབ་པ་པོའི་དྲུང་དུ་བྱོན་ནས་སྒྲུབ་པ་པོའི་ཚེ་འདི་ཕྱི་གཉིས་
པོ་གང་རུང་ལ་གནོད་པའི་རྐྱེན་གེགས་བར་ཆད་དུ་མ་སེལ་ཞིང་།
དེ་ཙམ་དུ་མ་ཟད་སྡིག་སྒྲིབ་ཉེས་པ་རྣམས་ཟད་ནས་མིག་སྨན་གྱི་
དངོས་གྲུབ་དང་། རྐང་མགྱོགས་ཀྱི་དངོས་གྲུབ་དང་། རལ་གྲིའི་དངོས་
གྲུབ་དང་། །ས་འོག་གི་གཏེར་གྱི་དངོས་གྲུབ་དང་། རིལ་བུའི་དངོས་

༡
C
གྲུབ་དང་། །མི་སྣང་བའི་དངོས་གྲུབ་དང་། བཅུད་ལེན་གྱི་དངོས་
གྲུབ་དང་། མཁའ་སྤྱོད་ཀྱི་དངོས་གྲུབ་དང་། འཆི་མེད་རིག་འཛིན་གྱི་
དངོས་གྲུབ་བཅས་ཐུན་མོང་གི་དངོས་གྲུབ་དང་། ཕྱག་རྒྱ་ཆེན་པོའི་
དངོས་གྲུབ་སོགས་ཐུན་མོང་མ་ཡིན་པའི་དངོས་གྲུབ་ཀྱང་ཐོབ་པར་
འགྱུར་བའི་ཕྱིར་རོ། །
དོན་གྱི་དབང་འདི་ལ་དགོངས་ཏེ་རྣལ་འབྱོར་གྱི་རྒྱུད་རྡོ་
རྗེ་རྩེ་མོ་ལས།
ཅི་ཡི་ཕྱིར་ན་སྔགས་ཞེས་བརྗོད། །
སྔགས་ནི་ཀུན་ནས་ཐམས་ཅད་འདོད། །
ཉོན་མོངས་ཞགས་པ་རྣམས་ནི་འདུལ། །
སངས་རྒྱས་ཆོས་རྣམས་སྤྱན་འདྲེན་བྱེད། །ཅེས་དང་།
རྡོ་རྗེ་སྙིང་འགྲེལ་ལས།
སྔགས་ཀྱིས་ལྷ་ཀུན་འགྲུབ་འགྱུར་ཏེ། །
སྔགས་པས་གང་ཞིག་རབ་བླངས་ན། །
དེས་ནི་མཆོག་སྩོལ་གྲུབ་པར་མཛད། །ཅེས་དང་།

T
གྲུབ་བརྒྱའི་དབང་ཕྱུག་འབའ་ར་བ་རྒྱལ་མཚན་དཔལ་
བཟང་གི་གསང་སྔགས་གསར་མའི་རྣམ་བཤད་ལས།
ཕན་ཡོན་བསམ་གྱིས་མི་ཁྱབ་སྟེ། །
ཐུན་མོང་མཆོག་གི་དངོས་གྲུབ་ཐོབ། །
ངག་ནུས་ལྡན་པས་ཆར་དབབ་དང་། །
།
བཅད་དང་ཕྲིན་ལས་བཞི་འགྲུབ་བོ། །
མིག་སྨན་རྐང་མགྱོགས་རལ་གྲི་དང་། །
ས་འོག་གཏེར་དང་རིལ་བུ་དང་། །
མི་སྣང་བ་དང་བཅུད་ཀྱི་ལེན། །
མཁའ་སྤྱོད་རིག་འཛིན་འཁོར་ལོས་སྒྱུར། །
བུ་མོ་འགུགས་སོགས་གྲུབ་ཆེན་ནི། །
བརྒྱད་དམ་བཅུ་ཡིས་ལས་རྣམས་འགྲུབ། །
སྔགས་ཀྱི་སྒྲ་ཡིས་སངས་རྒྱས་དང་། །
བྱང་ཆུབ་སེམས་དཔའ་རབ་བསྐུལ་ནས། །
སྒྲུབ་པ་པོ་ཡི་དྲུང་འདུ་ཞིང་། །

7
i)]
)
i)
བར་ཆད་སེལ་ཞིང་དངོས་གྲུབ་སྟེར། །
སྔགས་ཀྱི་ནུས་པས་སྡིག་ཟད་ཅིང་། །
བཟླས་པའི་ཐབས་ལ་སེམས་ཟིན་པས། །
རྣམ་རྟོག་དག་ལས་ཡིད་སྐྱོབ་པས། །
ཕྱག་རྒྱ་ཆེན་པོའི་དངོས་གྲུབ་ཐོབ། །
ཅེས་གསུངས་སོ། །
གཉིས་པ་བྱེ་བྲག་ཏུ་འཕགས་པ་སྤྱན་རས་གཟིགས་ཀྱི་སྙིང་པོ་ཡི་གེ་
དྲུག་པ་བཟླས་པའི་ཕན་ཡོན་བསྟན་པ་ལ། འཕགས་པ་སྤྱན་རས་གཟིགས་ཀྱི་
མཚན་དྲན་པའི་ཕན་ཡོན་བསྟན་པ་དང་། སྤྱན་རས་གཟིགས་ཀྱི་སྙིང་པོ་ཡིག་
དྲུག་བགྲང་བའི་ཕན་ཡོན་བསྟན་པ་དང་། སྤྱན་རས་གཟིགས་ཀྱི་སྙིང་པོ་ཡིག་
དྲུག་བྱིན་རླཔས་ཆེ་བའི་ཕན་ཡོན་བསྟན་པ་དང་། སྤྱན་རས་གཟིགས་ཀྱི་སྙིང་
པོ་ཡིག་དྲུག་བཟླས་པའི་ཕན་ཡོན་འབྲུ་རེ་རེ་དང་སྦྱར་ཏེ་བསྟན་པ་བཅས་
བཞིའོ། །
དང་པོ་འཕགས་པ་སྤྱན་རས་གཟིགས་ཀྱི་མཚན་དྲན་པའི་ཕན་ཡོན་
བསྟན་པ་ནི། འཕགས་པ་སྤྱན་རས་གཟིགས་ལ་མོས་པ་དང་བཅས་

76)
མས།།
)
{
ཏེ་གསོལ་བ་རྩེ་གཅིག་ཏུ་འཕེལས་ཤིང་ཡིད་ཆེས་པའི་དད་ད་མ་འགྱུར་
མེད་ཀྱི་སྒོ་ནས་ཉིན་མཚན་དུས་དྲུག་ཏུ་འཕགས་པ་སྤྱན་རས་གཟིགས་
ཀྱི་མཚན་ཡང་དུ་ཡང་དུ་དྲན་པའི་སྐལ་ལྡན་གྱི་གདུལ་བྱར་གྱུར་
ཅིང་འཕགས་པ་སྤྱན་རས་གཟིགས་སྒྲུབ་པ་པོ་གང་གནས་སྐབས་
སུ་ས་ཆུ་མེ་རླུང་དང་དགྲ་བོ་དང་བཅས་པ་རྣམས་ཀྱི་འཇིགས་པ་
དང་སྐྱེ་རྒ་ན་འཆིའི་སྡུག་བསྔལ་སོགས་ཉེར་འཚེ་དུ་མ་ཞི་ནས་ཚེ་
འདིར་བདེ་སྐྱིད་ལྡན་པ་དང་ཕྱི་མ་ངན་སོང་གི་སྡུག་བསྔལ་དང་བྲལ་
ནས་ཚེ་འཕོས་མ་ཐག་ཏུ་བདེ་བ་ཅན་གྱི་ཞིང་ཁམས་སུ་སྐྱེས་བར་
འགྱུར་བ་སོགས་ཕན་ཡོན་བསམ་གྱིས་མི་ཁྱབ་བོ། །དོན་གྱི་དབང་
འདི་ལ་དགོངས་ཏེ་དམ་པའི་ཆོས་པདྨ་དཀར་པོ་ལས། །
གང་འཇིག་རྟེན་ན་སྤྱན་རས་གཟིགས་དབང་པོའི་མིང་
དྲན་པ་དེ་དག་ནི་བདེ་བ་དང་ལྡན་པ་ཡིན། དེ་དག་རྒ་བ་དང་། འཆི་
བ་དང་། ན་བ་དང་། སྡུག་བསྔལ་ལས་ཡོངས་སུ་ཐར་བ་ཡིན། དེ་
དག་འཁོར་བའི་ཐ་མ་གཞན་མེད་པས་སྡུག་བསྔལ་ལས་ཐར་པ་འགྱུར། །
དེ་དག་གོས་དཀར་པོ་རླུང་གིས་བསྐྱོད་པའམ། བྱ་ངང་པའི་རྒྱལ་

༣༩༡
༩
C
D
{པོ་མགྱོགས་པ་དང་། རླུང་གི་ཤུགས་འོངས་པ་བཞིན་དུ་བདེ་བ་ཅན་
གྱི་འཇིག་རྟེན་དུ། དེ་བཞིན་གཤེགས་པ་སྣང་བ་མཐའ་ཡས་ལ་ཆོས་
ཉན་པའི་ཕྱིར་ཐོས་ནས་ཀྱང་དེ་དག་གི་ལུས་ལ་འཁོར་བའི་སྡུག་
བསྔལ་མི་འབྱུང་། འདོད་ཆགས་དང་། ཞེ་སྡང་དང་། གཏི་མུག་མི་
འབྱུང་། རྒ་བ་དང་། ཤི་བར་མི་འགྱུར། དེ་དག་ལུས་ལ་བཀྲེས་པར་
མི་འགྱུར། མངལ་ན་གནས་པའི་སྡུག་བསྔལ་ཤེས་པར་མི་འགྱུར།
ཆོས་ཀྱི་རོས་བསྐྱོད་ནས་དེ་ཉིད་དུ་པདྨའི་ནང་དུ་སྐྱེ་བར་འགྱུར།
བྱང་ཆུབ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ཡིད་
དམ་བརྟན་པ་ཡོངས་སུ་རྫོགས་པ་དང་། སེམས་ཅན་ཐམས་ཅད་
ཐར་བ་ལ་བཞག་གི་བར་དུ་བདེ་བ་ཅན་དེར་རྟག་ཏུ་འཛིན་ཅིང་
གནས་སོ། །ཞེས་དང་།
སློབ་དཔོན་འཕགས་པ་ཀླུ་གྲུབ་ཆེན་པོས་མཛད་པའི་
འཕགས་པ་སྤྱན་རས་གཟིགས་དབང་ཕྱུག་ཕྱག་སྟོང་པའི་སྒྲུབ་ཐབས
ལས། གཞན་ཡང་དམ་པའི་ཆོས་པདྨ་དཀར་པོ་ནས་གསུངས་པ་།
སྤྱན་རས་གཟིགས་ཀྱི་དབང་པོ་དྲན་ན་ནི། །

༡)
>
\0LE
ངན་སོང་སྡུག་བསྔལ་དབུལ་བའི་སྡུག་བསྔལ་དང་། །
ན་བའི་སྡུག་བསྔལ་འཚེ་བའི་སྡུག་བསྔལ་བ། །
ཀུན་ནས་ཐར་བར་སྤྱན་རས་གཟིགས་ཀྱིས་གསུངས། །
གལ་ཏེ་གསོད་པས་མེ་ཡི་དོང་དུ་ཡང་། །
གསད་པར་བྱ་བའི་ཕྱིར་དུ་བོར་བ་ཡིས། །
སྤྱན་རས་གཟིགས་ཀྱི་དབང་པོ་དྲན་ན་ནི། །
ཆུ་བཏབ་བཞིན་དུ་མེ་དག་ཞི་བར་འགྱུར། །
རྒྱ་མཚོ་དང་ནི་མྱ་ངན་བརྒལ་ན་ཡང་། །
སྤྱན་རས་གཟིགས་ཀྱི་དབང་པོ་དྲན་ན་ནི། །
ཆུ་ཡི་ནང་དུ་ནམ་ཡང་མི་འཆི་འོ། །
རབ་དུ་སྡང་བའི་ཡིད་ཀྱིས་གསད་པའི་ཕྱིར། །
རི་རབ་ལྷུན་པོ་རྩེ་ནས་བོར་ན་ཡང་། །
སྤྱན་རས་གཟིགས་ཀྱི་དབང་པོ་དྲན་ན་ནི། །
ཉི་མ་ལྟ་བུར་བར་སྣང་གནས་པར་འགྱུར། །
གལ་ཏེ་རྡོ་རྗེ་ཡི་ནི་རི་དྭགས་དག །

7
€
\QE
གསད་པའི་ཕྱིར་ནི་སྤྱི་བོར་འོངས་ན་ཡང་། །
སྤྱན་རས་གཟིགས་ཀྱི་དབང་པོ་དྲན་ན་ནི། །
བ་སྤུའི་ཁོང་ཙམ་གཙེས་པར་མི་ནུས་སོ། །
གསད་པའི་སེམས་ཀྱིས་ལག་ན་མཚོན་ཐོགས་ཏེ། །
དགྲ་ཚོགས་མང་པོས་རབ་ཏུ་བསྐོར་ན་ཡང་། །
སྤྱན་རས་གཟིགས་ཀྱི་དབང་པོ་དྲན་ན་ནི། །
དེ་མ་ཐག་ཏུ་བྱམས་པའི་སེམས་སུ་འགྱུར། །
གལ་ཏེ་གསོད་པར་ཉེ་བར་འོངས་ནས་སུ། །
ག ཤེད་མའི་མི་ཡིས་དབང་དུ་གྱུར་ན་ཡང་། །
སྤྱན་རས་གཟིགས་ཀྱི་དབང་པོ་དྲན་ན་ནི། །
དེ་ཡི་མཚོན་ཆ་དུམ་བུ་དུམ་བུར་འགྱུར། །
སྔགས་དང་སྟོབས་དང་སྨན་དང་རིགས་སྔགས་དང་། །
རོ་ལངས་པ་དང་འབྱུང་པོ་ལུས་འཇིགས་པ། །
སྤྱན་རས་གཟིགས་ཀྱི་དབང་པོ་དྲན་ན་ནི། །
གང་ནས་རབ་ཏུ་བཏང་བ་དེ་སླར་འགྲོ།

དྲི་མ་མེད་པ་དྲི་བྲལ་པ་ཡི་འོད། །
འོད་དཔག་མེད་པ་ཡེ་ཤེས་ཉི་མའི་འོད། །
སྤྲིན་གྱིས་ཆོད་པ་མེད་པར་གྱུར་པའི་འོད། །
འཇིག་རྟེན་དག་ན་ལྷང་ངེ་ལྷག་གེར་མཛེས། །
ཞེས་གསུངས་སོ། །
གཉིས་པ་སྤྱན་རས་གཟིགས་ཀྱི་སྙིང་པོ་ཡི་གེ་དྲུག་པ་བགྲང་བའི་ཕན་ཡོན་
བསྟན་པ་ནི། ཁ་ཞེ་གཉིས་མེད་ཀྱི་སྒོ་ནས་ཐོག་མར་ངེས་འབྱུང་དང་
བྱང་ཆུབ་ཀྱི་སེམས་ཀྱིས་རྩིས་ཟིན་ནས་བར་དུ་དངོས་གཞི་རུ་གྱུར་
པའི་ལམ་བསྐྱེད་རྫོགས་གང་རུང་གི་རྣལ་འབྱོར་ལ་ཚུལ་བཞིན་དུ་
བརྟེན་ནས་རྒྱུད་སྡེ་དང་མཐུན་པའི་སྒོ་ནས་སྙིང་པོ་ཡི་གེ་དྲུག་པ་
གྲངས་ཀ་འབུམ་ཕྲག་གཅིག་དང་གཉིས་དང་བྱེ་བ་ལ་སོགས་པ་བཟླས་
ནས་རྗེས་སུ་བསྔོ་བ་དམ་པས་ཟིན་པའི་སྒོ་ནས་འཕགས་པ་སྤྱན་
རས་གཟིགས་དངོས་སུ་སྒྲུབ་པ་པོ་གང་གིས་ཚེ་རབས་ཐོག་མེད་ནས་
བསགས་པའི་སྡིག་པ་དུ་མ་དག་ནས་འཕགས་པ་སྤྱན་རས་གཟིགས་
དངོས་སུ་སྒྲུབ་པ་པོ་གང་གི་ཉམས་དང་རྨི་ལམ་གང་རུང་དུ་འཕགས་

)
{!\@Q
པ་སྤྱན་རས་གཟིགས་ཀྱི་ཞལ་མཇལ་བ་དང་། དེ་ཙམ་དུ་མ་ཟད་སྒྲུབ་
པ་པོ་གང་ཐོག་མེད་ནས་ད་བར་མཚམས་མེད་ལྔ་བྱས་པའི་སྡིག་
པ་སོགས་བཅས་རང་གི་ཁ་ན་མ་ཐོ་པ་དག་ཏེ་འཕགས་པ་སྤྱན་རས་
གཟིགས་དངོས་སུ་འགྲུབ་ནས་མཐར་སངས་རྒྱས་ཀྱི་གོ་འཕང་ཐོབ་
པར་འགྱུར་རོ། །དོན་གྱི་དབང་འདི་ལ་དགོངས་ཏེ་ཀུན་མཁྱེན་མི་
ཕམ་པདྨ་དཀར་པོའི་ཞལ་སྔ་ནས་མཛད་པའི་ཡི་གེ་དྲུག་པའི་རིག་
སྔགས་ཆེན་མོའི་སྒྲུབ་ཐབས་ལས།
ཡི་གེ་འབུམ་བཟླས་ན་སྡིག་པ་འདག་པར་འགྱུར་རོ། །
གཉིས་སམ་གསུམ་བཟླས་ན་རྨི་ལམ་དུ་མཐོང་བར་འགྱུར་རོ། །
བྱེ་བ་བཟླས་ན་མཚམས་མེད་ལྔ་བྱས་པས་ཀྱང་འགྲུབ་པར་འགྱུར་
རོ། །ཞེས་དང་།
ཆོས་རྒྱལ་སྲོང་བཙན་སྒམ་པོའི་ཞལ་སྔ་ནས།
ཡི་དམ་ཐུགས་རྗེ་ཆེན་པོ་བསྒྲུབས། །
ཡི་དམ་འདི་ལས་བཟང་ས་མེད། །
སྙིང་པོ་ཡི་གེ་དྲུག་པ་ཟློས། །

སྨ�།
z
cསྒྲིབ་སྦྱོང་འདི་ལས་ལྷག་པ་མེད། །ཅེས་དང་།
ཨོཾ་མ་ཎི་པདྨེ་ཧཱུཾ། ཞེས་པ་འབྲུ་དྲུག་བཟླས་པས། ཐུགས་རྗེ་ཆེན་
པོའི་ཞལ་མཐོང་། དངོས་གྲུབ་ཐོབ་པར་གདོན་མི་ཟའོ། །ཞེས་དང་།
ཐུགས་རྗེ་ཆེན་པོ་བསྒོམས་ནས། ཨོྃ་མ་ཎི་པདྨེ་ཧཱུཾ། ཞེས་པ་
འདི་བཟླས་ན་སྒྲིབ་པ་བྱང་ནས་བྱང་ཆུབ་ཐོབ། ཅེས་དང་། ཨོཾ་མ་
ཎི་པདྨེ་ཧཱུཾ། ཞེས་པའི་ཡི་གེ་དྲུག་ཟློས་ན། སྡིག་སྒྲིབ་ཐམས་ཅད་ཟད་
ནས་བླ་ན་མེད་པའི་བྱང་ཆུབ་ཐོབ། ཅེས་དང་།
རང་དོན་སྒྲིབ་པ་སྦྱོང་བ་ཡང་ཡི་གེ་དྲུག་པ་འདི་ཡིན་ནོ། །གཞན་
དོན་འགྲོ་དྲུག་གི་གནས་སྦྱོང་བ་ཡང་ཡི་གེ་དྲུག་པ་འདི་ཡིན་ནོ།
ཚེ་འདི་ལ་ཐུན་མོང་གི་དངོས་གྲུབ་འབྱུང་བ་ཡང་ཡི་གེ་དྲུག་པ་འདི་
ཡིན་ནོ། །ཕྱི་མ་ལ་ཐུགས་རྗེ་ཆེན་པོའི་དངོས་གྲུབ་འབྱུང་བ་ཡང་ཡི་གེ་
དྲུག་པ་འདི་ཡིན་ནོ། །ཨོཾ་མ་ཎི་པདྨེ་ཧཱུཾ། ཞེས་པའི་ཡི་གེ་དྲུག་པ་འདི་
ཟློས་ཤིགསྒྲུབས་ཤིག །སྟོན་ཅིག །ཤོད་ཅིག །སྔ་མ་སངས་རྒྱས་ཀྱི་
གཤེགས་ཤུལ། ད་ལྟར་སངས་རྒྱས་ཀྱི་བརྟེན་ས། ཕྱི་མའི་སངས་རྒྱས་
ཀྱི་ལམ་ཡིན་ནོ། །ཞེས་གསུངས་སོ། །

¢}
{
གསུམ་པ་སྤྱན་རས་གཟིགས་ཀྱི་སྙིང་པོ་ཡིག་དྲུག་ཀྱིན་རླབས་ཆེ་བའི་
ཕན་ཡོན་བསྟན་པ་ནི། དཀོན་མཆོག་གསུམ་འདུས་ཀྱི་བདག་ཉིད་
འཕགས་མཆོག་སྤྱན་རས་གཟིགས་ལ་ཅི་མཛད་ཁྱེད་ཤེས་ཀྱི་ཡིད་
ཆེས་དང་བཅས་པས་བློ་གཏད་ནས་འཕགས་མཆོག་སྤྱན་རས་
།ཟིགས་སྒྲུབ་པ་པོ་ཞིག་གིས་འཕགས་མཆོག་སྤྱན་རས་གཟིགས་
ག
ཀྱི་སྙིང་པོ་ཡི་གེ་དྲུག་མ་སྔགས་མཆོག་བྱིན་རླབས་ཀུན་འདུས་ཚུལ་
བཞིན་དུ་བཟླས་བསྒོམ་སྦྲགས་མ་བྱས་པ་ལ་བརྟེན་ནས་ཕྱོགས་བཅུ་
དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའ་ཉན་རང་
འཕགས་པའི་ཚོགས་རྣམས་མཉེས་པའི་མཆོད་པ་འབུལ་ཞིང་དེ་
ལ་བརྟེན་ནས་སྒྲུབ་པོ་གང་ལ་ཞིང་ཁམས་རབ་འབྱམས་ལ་བཞུགས་
པའི་མཆོག་གསུམ་རྩ་བ་གསུམ་སོགས་ཡེ་ཤེས་ཀྱི་སྤྱན་ལྡན་རྣམས་
ཀྱི་སྐུ་གསུང་ཐུགས་ཀྱི་བྱིན་རླབས་དང་མཆོག་དང་ཐུན་མོང་གི་དངོས་
གྲུབ་ཐོབ་པའི་སྐལ་ལྡན་དུ་འགྱུར་པ་དང་། དེ་ཙམ་དུ་མ་ཟད་འཁོར་
བ་མ་སྟོ་གི་ཡུ་རུ་སྒྲུབ་པོ་གང་དང་འཕ་ས་མཆོག་སྤྱན་རས་
བ།ཐིགས་མི་འབྲལ་བར་བཞུགས་ནས་བྱིན་གྱིས་རློབས་པས་ན་སྔགས་

7
༡D
Õ
མཆོག་ཡི་གེ་དྲུག་མ་འདི་བྱིན་རླབས་ཆེ་བའི་ཕན་ཡོན་དང་ལྡན་
ནོ། །དོན་གྱི་དབང་འདི་ལ་དགོངས་ཏེ་ཆོས་རྒྱལ་སྲོང་བཙན་སྒམ་
པོའི་ཞལ་སྔ་ནས།
སྙིང་པོ་ཡི་གེ་དྲུག་མ་བཟློས། །
སྒྲིབ་སྦྱོང་འདི་ལས་ལྷག་པ་མེད། །
དད་གུས་མོས་པས་གསོལ་བ་ཐོབ། །
བྱིན་རླབས་འདིས་ཆེ་བ་མེད། །ཅེས་དང་།
ཨོཾ་མ་ཎི་པདྨེ་ཧཱུཾ།
མ་ཎི་པད་མེ་འདི་བཟླས་པས། །
དུས་གསུམ་སངས་རྒྱས་མཉེས་པར་མཛད། །
ཁམས་གསུམ་སེམས་ཅན་སྒྲིབ་པ་སྦྱོང་། །
མ་ཎི་འདི་ལྟར་བྱིན་རླབས་ཆེ། །
ཨོཾ་མ་ཎི་པདྨེ་ཧཱུྃ།
མ་ཎི་པད་མེ་འདི་བཟླས་པས། །
བདེ་གཤེགས་སྐུ་གསུང་ཐུགས་ཀྱང་མཆོད། །

ཚུར་འདུས་དངོས་གྲུབ་དབྱིག་ལྟར་བསྡུད། །
མ་ཎི་འདི་ལྟར་དངོས་གྲུབ་ཐོབ། །
ཨོཾ་མ་ཎི་པདྨེ་ཧཱུྃ།
མ་ཎི་པད་མེ་འདི་བཟླས་པས། །
འགྲོ་དྲུག་སྡུག་བསྔལ་གཏན་ནས་སེལ། །
སྐུ་དྲུག་ཡེ་ཤེས་དྲུག་ཏུ་ཐོབ། །
མ་ཎི་འདི་ལྟར་བྱིན་རླབས་འཕེལ། །
ཨོཾ་མ་ཎི་པདྨེ་ཧཱུྃ།
མ་ཎི་པད་མེ་འདི་བཟླས་པས། །
ཐུགས་རྗེ་ཆེན་པོ་སྤྱན་རས་གཟིགས། །
འཁོར་བ་མ་སྟོང་བར་དུ་བཞུགས། །
མ་ཎིའི་བྱིན་རླབས་འཛད་མི་འགྱུར། །ཞེས་དང་།
ཀུན་མཁྱེན་མི་ཕམ་པདྨ་དཀར་པོའི་ཞལ་སྔ་ནས་མཛད་པའི་ཐུགས་
རྗེ་ཆེན་པོའི་སྒྲུབ་ཐབས་བསྡུས་པ་ལས།
སྔགས་ཉུང་ལ་ཐུས་པའི་ཡི་གེ་དྲུག །

7
2
འདི་བགྲང་བའི་ཕན་ཡོན་བསམ་མི་ཁྱབ། །
དུས་གཏན་གྱི་དོན་ཀུན་སྒྲུབ་པ་ལ། །
ཡིད་བཞིན་གྱི་ནོར་བུ་རིན་པོ་ཆེ། །
རྐྱེན་བར་ཆད་བཟློག་པའི་རྒྱལ་པོ་ཡིན། །
སངས་རྒྱས་ཀྱི་གོ་འཕང་སྒྲུབ་པ་ལ། །
བྱིན་རླབས་ཀྱི་ཚན་ཁ་བསམ་མི་ཁྱབ། །ཅེས་དང་།
དཔལ་སྤྲུལ་འཇིགས་མེད་ཆོས་ཀྱི་དབང་པོའི་ཞལ་སྔ་ནས།
མི་བསླུ་གཏན་གྱི་སྐྱབས་གཅིག་དཀོན་མཆོག་གསུམ། །
དཀོན་མཆོག་གསུམ་གྱི་ངོ་བོ་སྤྱན་རས་གཟིགས། །
ཁྱེད་ཤེས་བློ་གཏད་གཅིག་ལས་མི་འགྱུར་བའི།
ངེས་ཤེས་བློ་ཐག་ཆོད་ལ་ཡིག་དྲུག་སྒྲོངས། །ཞེས་དང་།
ལྷ་གཅིག་རྒྱལ་བ་ཀུན་འདུས་སྤྱན་རས་གཟིགས། །
སྔགས་གཅིག་བྱིན་རླབས་ཀུན་འདུས་ཡི་གེ་དྲུག །
ཆོས་གཅིག་བསྐྱེད་རྫོགས་ཀུན་འདུས་བྱང་ཆུབ་སེམས། །
གཅིག་ཤེས་ཀུན་གྲོལ་ངང་ནས་ཡིག་དྲུག་སྒྲོངས། །ཞེས་དང་།

t]
ED
སྤྱན
གུང་ཐང་བསྟན་པའི་སྒྲོན་མེའི་ཞལ་སྔ་ནས།
ཆོས་གཅིག་ལ་བྱིན་རླབས་ཆེ་བ་དེ། །
སྔགས་མ་ཎི་ཡི་གེ་དྲུག་མ་ཡིན། །
ཁོང་བྱིས་པ་ཚུད་ཆད་ཤེས་པ་དེ། །
ངེད་བོད་ཀྱི་ལྷ་སྐལ་ཡིན་པའི་རྟགས། །
ཞེས་གསུངས་སོ། །
བཞི་པ་སྤྱན་རས་གཟིགས་ཀྱི་སྙིང་པོ་ཡིག་དྲུག་བཟླས་པའི་ཕན་ཡོན་
འབྲུ་རེ་རེ་དང་སྦྱར་ཏེ་བསྟན་པ་ནི། སྦྱོར་དངོས་རྗེས་གསུམ་ཡང་དག་
གིས་ཟིན་པའི་སྒོ་ནས་ཉིན་མཚན་དུས་དྲུག་ཏུ་སྤྱན་རས་གཟིགས་
ཀྱི་སྙིང་པོ་ཡིག་དྲུག་བཟླས་པ་ལ་བརྟེན་ནས་ཡིག་དྲུག་བཟླས་ནས་
སྒྲུབ་པོ་གང་ལ་ཚེ་འདི་དང་ཕྱི་མ་གང་རུང་དང་གནས་སྐབས་དང་
མཐར་ཐུག་གང་རུང་དུ་གཤམ་ནས་བཤད་པའི་ཕན་ཡོན་འབྲུ་ཪེ་
རེ་དང་སྦྱར་ཏེ་བསྟན་པ་རྣམས་རིམ་གྱིས་འཐོབ་པར་འགྱུར་རོ། །
་E་བ ི་ལ་སེ།

)
¢
སྤྱན་རས་གཟིགས་ཀྱི་སྙིང་ཨོྃ་གྱིས་
པོ་ཡི་གེ་འབྲུ་དྲུག་པོ་ནི།
པད་ཀྱིས་
ཧཱུཾ་གིས་
མེས་
མ་ཡིས་
ཎིས
སངས་རྒྱས་ལ་ཆོས་ལ་སྐྱབས་སུ་དགེ་འདུན་ལ་– བླ་མ་ལ་སྐྱབས་སུ་ཡི་དམ་ལ་སྐྱབས་སུ་མཁའ་འགྲོ་ལ་
ཡིག་དྲུག་བཟླས་པས་
སྐྱབས་སུ་འགྲོ། འགྲོ།
འགྲོ།
སྐྱབས་སུ་འགྲོ།
སྐྱབས་སུ་འགྲོ།
གང་དང་གང་ལ་
སྐྱབས་སུ་འགྲོ་ཚུལ།
གཉིས་མེད་བྱང་ཆོས་ཉིད་བྱང་ཡེ་ཤེས་བྱང་ཆུབ་– དོན་དམ་བྱང་
སྨོན་པ་བྱང་ཆུབ་འཇུག་པ་བྱང་
ཀྱི་སེམས་བསྐྱེད་ཆུབ་ཀྱི་སེམས་
ཡིག་དྲུག་བཟླས་པས་
ཆུབ་ཀྱི་སེམས་
ཆུབ་ཀྱི་སེམས་ཆུབ་ཀྱི་སེམས་
སེམས་བསྐྱེད་གང་
ཀྱི་སེམས་བསྐྱེད་ཆུབ་ཀྱི་སེམས་
བསྐྱེད་སྐྱེ། བསྐྱེད་སྐྱེ།
བསྐྱེད་སྐྱེ།
བསྐྱེད་སྐྱེ།
ལྷའི་གདོན་ཐུབ། མ་མོའི་གདོན་རྒྱལ་འགོང་གི་
དང་གང་སྐྱེ་ཚུལ།
ས་བདག་གི་
གནོད་སྦྱིན་དང་ག
ཡིག་དྲུག་བཟླས་པས་
བདུད་དང་
ཟའི་གདོན་
གཤིན་རྗེའི་
གདོན་གང་དང་
གདོན་ཐུབ།
གདོན་ཐུབ།
ཐུབ།
གདོན་ཐུབ།
གང་ཐུབ་ཚུལ།
ཐུབ།
གཟའི་གནོད་མ་མོའི་གནོད་ཀླུའི་གནོད་པ་ཞི། ས་བདག་གི་
གནོད་སྦྱིན་གྱི་
ཡིག་དྲུག་བཟླས་པས་
བདུད་དང་
པ་ཞི།
གཤིན་རྗེའི་
གནོད་པ་ཞི།
པ་ཞི།
གནོད་པ་ཞི།
གནོད་པ་གང་དང་
གནོད་པ་ཞི།
གང་ཞི་ཚུལ།
འདུས་པའི་ནད་ཚད་པའི་ནད་རླུང་གི་ནད་
གྲང་བའི་ནད་
བད་ཀན་གྱི་
མཁྲིས་པའི་
ཡིག་དྲུག་བཟླས་པས་
འཇོམས།
འཇོམས།
] འཇོམས།
ནད་འཇོམས།
འཇོམས།
ནད་འཇོམས།
ནད་གང་དང་གང་
འཇོམས་ཚུལ།
མུ་གེའི་བསྐལ་བ་དུག་གི་བསྐལ་བ་མཚོན་གྱི་
ནད་ཀྱི་བསྐལ་བ་མེ་ཚན་གྱི་
དུས་མིན་འཆི་
ག་དྲུག་བཟླས་པས་
བའི་བསྐལ་བ་
ལས་ཐར།
ལས་ཐར།
ལས་ཐར།
བསྐལ་བ་
བསྐལ་བ་ངན་པ་
བསྐལ་བ་
གང་ལས་ཐར་ཚུལ།
ལས་ཐར།
ལས་ཐར།
ལས་ཐར།
ལྷན་མིན་གྱི་སྐྱེ་དུད་འགྲོའི་སྐྱེ་སྒོ་ཡི་དྭགས་ཀྱི་
ལྷའི་སྐྱེ་སྒོ་གཅོད། མིའི་སྐྱེ་སྒོ་
ཡིག་དྲུག་བཟླས་པས་
དམྱལ་བའི་
སྐྱེ་སྒོ་གཅོད།
སྒོ་གཅོད།
སྐྱེ་སྒོ་གཅོད།
གཅོད།
གཅོད།
འགྲོ་དྲུག་གང་དང་
གི་སྐྱེ་སྒོ་གཅོད་ཚུལ།
ང་རྒྱལ་འཇོམས། འདོད་ཆགས་
གཏི་མུག་འཇོམས། ཞེ་སྡང་
ཉོན་མོངས་པ་
ཡིག་དྲུག་བཟླས་པས་
ཕྲག་དོག་
འཇོམས།
འཇོམས།
འཇོམས།
ཉོན་མོངས་གང་དང་
ཐམས་ཆད་
འཇོམས།
གང་འཇོམས་ཚུལ།
མི་སྐྱེ་རྒ་ན་འཆིའི་དུད་འགྲོ་གླེན་ཡི་དྭགས་བཀྲེས་དམྱལ་བ་ཚ་
སྡུག་བསྔལ་སྦྱོང་། ལྐུགས་ཀྱི་སྡུག་སྐོམ་གྱི་སྡུག་གྲང་གི་སྡུག་
ཡིག་དྲུག་བཟླས་པས་འགྲོ་ལྷ་འཕོ་ལྟུང་གི་ལྷ་མིན་འཐབ་
དྲུག་གི་སྡུག་བསྔལ་ལས་སྡུག་བསྔལ་སྦྱོང་། རྩོད་ཀྱི་སྡུག་
གང་དང་གང་སྦྱོང་ཚུལ།
བསྔལ་སྦྱོང་།
བསྔལ་སྦྱོང་།
བསྔལ་སྦྱོང་།
བསྔལ་སྦྱོང་།

)
D
སྤྱན་རས་གཟིགས་ཀྱི་སྙིང་ཨོ་གྱིས་
མ་ཡིས་
ཎིས
པད་ཀྱིས་
མེས་
ཧཱུྃ་གིས་
པོ་ཡི་གེ་འབྲུ་དྲུག་པོ་ནི།
ཡིག་དྲུག་བཟླས་པས་སྐག་ལོ་སྐག་ཞི། ཟླ་སྐག་ཞི།
ཞག་སྐག་ཞི། ཟ་སྐག་ཞི།
ཡུད་ཙམ་གྱི་
སྐག་རིགས་
ངན་པ་གང་
ཐམས་ཅད་ཞི།
སྐག་ཞི།
དང་གང་ཞི་ཚུལ།
ཡིག་དྲུག་བཟླས་པས་འགྲོ་འགྲོ་དྲུག་གི་སྡུག་འགྲོ་དྲུག་བུ་
བའི་དོན་བྱེད་ཚུལ། བསྔལ་སེལ་བར་བཞིན་སྐྱོང་
བར་བྱེད།
འགྲོ་དྲུག་འཁོར་འགྲོ་དྲུག་བདེ་འགྲོ་དྲུག་གི་
བའི་གནས་ནས་བའི་གནས་སུ་། ལས་ངན་དང་
འདྲེན་པར་བྱེད། འདྲེན་པར་བྱེད། སྒྲིབ་པ་སྦྱོང་
འགྲོ་དྲུག་གི་
དུག་ལྔ་གནས་སུ་སྦྱོང
བྱེད།
་བར་བྱེད།
བར་བྱེད།
ཡིག་དྲུག་བཟླས་པས་དབང་། ལྷ་དབང་ལུས་ལ་སྔགས་དབང་
གང་དང་གང་གིས་བསྐུར་བསྐུར་བར་བྱེད། ངག་ལ་བསྐུར་
སྨིན་བྱེད་ཚུལ།
བར་བྱེད།
ཆོས་དབང་སེམས་བུམ་དབང་
ཤེར་དབང་
གསང་དབང་
ལབསྐུར་བར་བྱེད། གིས་ལུས་སྨིན་
གིས་ངག་སྨིན་
གིས་སེམས་
པར་བྱེད།
པར་བྱེད།
སྨིན་པར་བྱེད།
ཡིག་དྲུག་བཟླས་པས་དམ་སྐུའི་དམ་ཚིག་མི་གསུང་གི་དམ་
ག་མི་ཉམས་པ་གང་དང་། ཉམས་པ་སྐོང་། ཚིག་མི་ཉམས་
གང་སྐོང་ཚུལ།
པ་སྐོང་། པ་སྐོང་།
ཡིག་དྲུག་བཟླས་པས་སྡོམ་ཉན་ཐོས་ཀྱི་སྡོམ་རང་སངས་རྒྱས་བྱང་སེམས་ཀྱི་
པ་བསྲུང་། ཀྱི་སྡོམ་པ་བསྲུང་། སྡོམ་པ་བསྲུང་།
ཐུགས་ཀྱི་དམ་
རྩ་བའི་དམ་
ཡན་ལག་གི་
དམ་ཚིག་ཐམས་
ཚིག་མི་ཉམས་
ཚིག་མི་ཉམས་
དམ་ཚིག་མི་
ཅད་མི་ཉམས་
པ་སྐོང་།
དགེ་བསྙེན་གྱི་] བསྙེན་གནས་ཀྱི་སྔགས་ཀྱི་སྡོམ་
སྡོམ་པ་བསྲུང་། སྡོམ་པ་བསྲུང་། པ་བསྲུང་།
ཉམས་པ་སྐོང་། པ་སྐོང་།
པ་གང་དང་
གང་བསྲུང་ཚུལ།
ཡིག་དྲུག་བཟླས་པས་སྦྱིན་པའི་ཕར་ཚུལ་ཁྲིམས་ཀྱི་བཟོད་པའི་ཕར་བརྩོན་འགྲུས་ཀྱི་བསམ་གཏན་གྱི་ཤེས་རབ་ཀྱི་ཕར་ཕྱིན
ཕར་ཕྱིན་དྲུག་གང་ཕྱིན་ཡོངས་སུ་ཕར་ཕྱིན་ཡོངས་ཕྱིན་ཡོངས་སུ་ཕར་ཕྱིན་ཡོངས་ཕར་ཕྱིན་ཡོངས་ཡོངས་སུ་
རུང་ཡོངས་སུ་རྫོགས་ཚུལ། རྫོགས་པ་དང་།་སུ་རྫོགས་པ་དང་། རྫོགས་པ་དང་།· སུ་རྫོགས་པ་དང་། སུ་རྫོགས་པ་དང་། རྫོགས་པའོ། །
ཡིག་དྲུག་བཟླས་པས་གང་སྐུ་ལ་གསོལ་བ་གསུང་ལ་གསོལ་ཐུགས་ལ་གསོལ་ཡོན་ཏན་ལ་
ཕྲིན་ལས་ལ་
སྐུ་གསུང་ཐུགས་ཡོན་
བ་འདེབས།
དང་གང་ལ་གསོལ་བ་འདེབས།
བ་འདེབས།
གསོལ་བ་
གསོལ་བ་
ཏན་ཕྲིན་
འདེབས་ཚུལ།
འདེབས།
འདེབས།
ལས་ལྔ་ཆར་ལ་
གསོལ་བ་འདེབས།
ཡིག་དྲུག་བཟླས་པས་གཞི་མ་བཅོས་
གནད་གང་དང་གང་པའི་གནད།
འཁྲོལ་བར་བྱེད་ཚུལ།
། ལམ་མ་འགགས་ཉོན་མོངས་པའི་ཐབས་ཤེས་རབ་ཡེ་ཤེས་རང་བྱུང་། རིག་པ་དབང་དུ་
ཡེ་ཤེས་སུ་ལྡོག་གཉིས་མེད་ཆོས་རྣམ་རྟོག་བསྲེག་བསྡུད་པ་ཆོས་ཉིད་རང
པའི་གནད། ཉིད་ཀྱི་གནད། པའི་གནད།
པའི་གནད།
བྱུང་གི་གནད་འཁྲོལ་
བར་བྱེད་དོ།

7
D་
¢
སྤྱན་རས་གཟིགས་ཀྱི་སྙིང་ཨོྃ་གྱིས་
པོ་ཡི་གེ་འབྲུ་དྲུག་པོ་ནི།
མ་ཡིས་
ཎིས
པད་ཀྱིས་
མེས་
ཧཱུཾ་གིས་
ཡིག་དྲུག་བཟླས་པས་ལམ་ཚོགསས་ལམ་སྦྱོར་ལམ་ཐོབ། མཐོང་ལམ་ཐོབ། ། སྒོམ་ལམ་ཐོབ། མི་སློབ་ལམ་ཐོབ། ཟུང་འཇུག་གི་
གྱི་རིམ་པ་གང་དང་གང་། ཐོབ།
ལམ་ཐོབ།
ཐོབ་ཚུལ།
ཡིག་དྲུག་བཟླས་པས་གནས་ལྷའི་གནས་སྦྱོང་། ལྷ་མིན་གྱི་གནས་མིའི་གནས་སྦྱོང་། དུད་འགྲོའི་། ཡི་དྭགས་ཀྱི་
གནས་སྦྱོང་།
ངག་གི་སྒྲིབ་པ་ཡིད་ཀྱི་སྒྲིབ་པ་ཉོན་མོངས་པའི་། བག་ཆགས་ཀྱི་
སྦྱོང་།
དམྱལ་བའི་
གང་དང་གང་སྦྱོང་ཚུལ།
སྦྱོང་། ·
གནས་སྦྱོང་།
གནས་སྦྱོང་།
ཡིག་དྲུག་བཟླས་པས་སྒྲིབ་ལུས་ཀྱི་སྒྲིབ་པ་
ལུས་ཀྱི་སྒྲིབ་པ་
ཤེས་བའི་སྒྲིབ་
སྦྱོང་། ་
པ་གང་དང་གང་
སྒྲིབ་པ་སྦྱོང་།
སྦྱོང་།
སྒྲིབ་པ་སྦྱོང་།
པ་སྦྱོང་།
འཇོམས་ཚུལ།
ཡིག་དྲུག་བཟླས་པས་ཚད་། ཐུགས་རྗེ་ཚད་བྱམས་པ་ཚད་
མེད་གང་གི་སྒོ་ནས་འགྲོ་མེད་ཀྱིས་འགྲོ་མེད་ཀྱིས་འགྲོ་
དོན་མཛད་ཚུལ། བའི་དོན་བྱེད། བའི་དོན་བྱེད།
– སྙིང་རྗེ་ཚད་མེད་དགའ་བ་ཚད་
། བཏང་སྙོམས་
ཚད་མེད་ཀྱིས་ཀྱིས་འགྲོ་བའི་དོན་
འགྲོ་བའི་དོན་བྱེད།
ཆོས་ཉིད་ཚད་མེད་
ཀྱིས་འགྲོ་བའི་མེད་ཀྱིས་འགྲོ་
དོན་བྱེད། ། བའི་དོན་བྱེད།
བྱེད།
ཡིག་དྲུག་བཟླས་པས་
དངོས་གྲུབ་གང་དང་
། ཚེའི་དངོས་གྲུབ་ནད་མེད་ཀྱི་དཔལ་གྱི་དངོས་མཐུ་ནུས་ཀྱི་
ཐོབ། དངོས་གྲུབ་ཐོབ། གྲུབ་ཐོབ།
གཟི་མདངས་ཀྱི་ཅི་བསམ་གྱི་
དངོས་གྲུབ་ཐོབ། དངོས་གྲུབ་ཐོབ། ། དངོས་གྲུབ་ཐོབ།
གང་ཐོབ་ཚུལ།
ཡིག་དྲུག་བཟླས་པ་ཡེ་ཤེས་རང་སྙིང་པོ་རང་བྱུང་འཁོར་བ་རང་
ལ་བརྟེན་ནས་མཐར་ཐུག་། གསལ་ཚོས་ཉིད་ཆོས་ཉིད་ཀྱི་དོན། ལོག་ཆོས་ཉིད་
གི་གནས་ལུགས་གང་དང་ཀྱི་དོན།
– དབྱིངས་དང་ཡེ་རྣམ་རྟོག་བག་འགྱུར་མེད་
ཤེས་གཉིས་མེད་ཆགས་བསྲེག་པ་ཐུགས་ཆོས་ཉིད་ཀྱི་
ཆོས་ཉིད་ཀྱི་དོན། ཆོས་ཉིད་ཀྱི་དོན། དོན་རྟོགས་
ཀྱི་དོན།
གང་རྟོགས་ཚུལ།
པར་འགྱུར་རོ། །
ཡིག་དྲུག་བཟླས་པས་ཡེ་ཚོས་དབྱིངས་ཡེ་མེ་ལོང་ཡེ་ཤེས། མཉམ་ཉིད་ཡེ་སོར་རྟོག་ཡེ་ཤེས། བྱ་གྲུབ་ཡེ་ཤེས། རང་བྱུང་གི་ཡེ་
ཤེས་དྲུག་གང་རུང་མ་
ཤེས།
ཤེས།
ཤེས།
བཙལ་བར་རང་ལ་
འཆར་ཚུལ།
ཡིག་དྲུག་བཟླས་པས་
རྣམ་པར་སྣང་རྡོ་རྗེ་སེམས་རིན་ཆེན་འབྱུང་སྣང་བ་མཐའ་དོན་ཡོད་གྲུབ་
ཅད་འདུས་པ་། མཛད་ཀྱི་རིགས་དཔའི་རིགས་ཀྱི་ལྡན་གྱི་རིགས་ཀྱི་ཡས་ཀྱི་རིགས་ཀྱི་པའི་རིགས་ཀྱི་གོ་
ཐུགས་རྗེ་ཆེན་ཀྱི་གོ་འཕང་ཐོབ། གོ་འཕང་ཐོབ། གོ་འཕང་ཐོབ། གོ་འཕང་ཐོབ། འཕང་ཐོབ།
པོའི་གོ་འཕང་
རིགས་ཐམས་
རིགས་དྲུག་ལས་གང་
དང་གང་གི་གོ་
འཕང་ཐོབ་ཚུལ།
ཐོབ།

/D
ཧཱུཾ་གིས་
མེས་
པད་ཀྱིས་
ཎིས
མ་ཡིས་
ད་རས་གཟིགས་ཀྱི་སྙིང་ཨོཾ་གྱིས་
ཡི་གེ་འབྲུ་དྲུག་པོ་ནི།
དམ་ཚིག་སྒྲོལ་
གོས་དཀར་མོའི་– མ་མཱ་ཀིའི་གོ་
གོ་འཕང་ཐོབ། འཕང་ཐོབ།
སངས་རྒྱས་སྤྱན་
མའི་གོ་འཕང་
ག་དྲུག་བཟླས་པས་རིགས་རིགས་འདུས་ཡི་དབྱིངས་ཀྱི་
ག་གི་ཡུམ་གང་དང་གང་གེ་དྲུག་མའི་གོ་དབང་ཕྱུག་མའི་
མའི་གོ་འཕང་
ཐོབ།
ཐོབ།
འཕང་ཐོབ། གོ་འཕང་ཐོབ།
ལས་ཀྱི་མཁའ་
"གོ་འཕང་ཐོབ་ཚུལ། ་
རིན་ཆེན་མཁའ་པདྨ་མཁའ་
རྡོ་རྗེ་མཁའ་
སངས་རྒྱས་
ཐམས་ཅད་
འགྲོ་མས་བྱིན་
ཟག་དྲུག་བཟླས་པས་
འགྲོ་མ།
འགྲོ་མ།
འགྲོ་མ།
མཁའ་འགྲོའི་] མཁའ་འགྲོ་མ།
གྱིས་རློབ་པའོ།
·སཁའ་འགྲོ་མ་གང་
དང་གང་གིས་བྱིན་
རིགས་འདུས་རྡོ་
རྗེ་རྣལ་འབྱོར་མ།
གྱེས་རློབ་ཚུལ། ་
ཡོན་ཏན་གྱི་བྱིན་ཕྲིན་ལས་ཀྱི་བྱིན་སྐུ་གསུང་ཐུགས་ཡོན་
སྐུའི་བྱིན་རླབས་གསུང་གི་བྱིན་ཐུགས་ཀྱི་བྱིན་
ཡིག་དྲུག་བཟླས་པས་
བྱིན་རླབས་གང་དང་གང་ལུས་ལ་འབྱུང་།
ཏན་ཕྲིན་ལས་ཀྱི་
། རླབས་རང་ལ་རླབས་གང་
རླབས་སེམས་
རླབས་ངག་ལ་
འདོད་པ་འབྱུང་། ། བྱིན་རླབས་ཐམས་
འབྱུང་།
ལ་འབྱུང་།
འབྱུང་།
ཅད་ཐོགས་མེད་དུ་
འབྱུང་ཚུལ།
འབྱུང་།
སངས་རྒྱས་སྤྲུལ་སངས་རྒྱས་ངོ་བོ་མངོན་པར་བྱང་མི་འགྱུར་བ་རྡོ་རྗེའི་
པའི་སྐུ་ཐོབ། ཉིད་ཀྱི་སྐུ་ཐོབ། ཆུབ་པའི་སྐུ་ཐོབ། སྐུ་ཐོབ།
སངས་རྒྱས་ཆོས་ལོངས་སྤྱོད་
སངས་རྒྱས་ཆོས་ལོངས་སྤྱོད་
རྫོགས་པའི་སྐུ་
ཀྱི་སྐུ་ཐོབ། རྫོགས་པའི་སྐུ་
ཡིག་དྲུག་བཟླས་པས་སྐུ་
དྲུག་ལས་གང་དང་གང་
ཐོབ།
ཐོབ་ཚུལ།
བཞི་པ་མཇུག་གི་དོན་ལ་མཛད་བྱང་སྨོས་པ་བསྟན་པ་ནི།
བྱ་རིགས་ཀྱི་ནང་སོ་བཀྲས་ཡེས་ཀྱི་ཆོས་སྐལ་དུ་པདྨ་དཀར་
པོས་གཏད། ཞེས་པའི་དོན་ནི། ཆེད་དུ་བྱ་བའི་གདུལ་བྱར་གྱུར་པ་
བྱ་བ་རྒྱལ་པོའི་རིགས་ཀྱི་ནང་སོ་(སྔར་བོད་ས་གནས་སྲིད་གཞུང་
གིས་ས་མཚམས་སྲུང་འཛིན་དུ་བཏང་བའི་ཤོད་དྲུང་ལ་ནང་སོ་ཟེར)
བཀྲས་ཡེས་ཞེས་བྱ་བ་དེ་ཉིད་ལ། གང་འདུལ་བྱེད་ཀྱི་ཆོས་སྐལ་དུ་

༣༡།
z
i)
གྱུར་པ་ཐུགས་རྗེ་ཆེན་པོ་སྤྱན་རས་གཟིགས་ཀྱི་སྒྲུབ་ཐབས་ཟབ་མོ་
འདི། མཛད་པ་པོ་ཀུན་མཁྱེན་མི་ཕམ་པདྨ་དཀར་པོས་ཐུགས་བརྩེ་
ཆེན་པོས་མཛད་ནས་གཏད་པ་འམ་གནང་བའོ། །ཞེས་པའི་དོན་
ནོ། །སླར་ཡང་ཚིགས་སུ་བཅད་པའི་མེ་ཏོག་སིལ་མ་འཐོར་བ་ནི། །
སྲིད་འདིར་སྡུག་བསྔལ་མེ་འོབས་བྱིངས་པ་ཡི། །
བདག་སོགས་འགྲོ་ལ་ཞི་བསིལ་དམ་ཆོས་སྦྱིན། །
བློ་གྲོས་འོད་སྣང་སྟེར་བའི་འདྲེན་མཆོག་རྗེ། །
བསྟན་པ་རབ་རྒྱས་བདེ་འབྱུང་གཙུག་རྒྱན་རྒྱལ། །
དུས་གསུམ་རྒྱལ་བའི་ཐུགས་ཀྱི་མཁའ་དབྱིངས་ནས། །
བརྩེ་ཆེན་འོད་སྣང་མ་ལུས་གཅིག་བསྡུས་པ། །
སྤྱན་རས་གཟིགས་དབང་འགྲོ་བའི་སྒྲོན་མེ་ཡིས། །
བདག་སོགས་བློ་ཡི་རྨོངས་མུན་བསལ་དུ་གསོལ། །

)
7
{ ལེགས་གསུངས་བཀའ་ཡི་རིན་ཆེན་རྡུལ་མང་བརྩེགས། །
ཟག་མེད་སྐུ་བཞིའི་བང་རིམ་མངོན་པར་མཐོ། །
ཐབས་ཤེས་ཟུང་འཇུག་ཉི་ཟླས་རབ་བརྒྱན་པའི།
ཐུབ་དབང་རིང་ལུགས་ས་འཛིན་དབང་པོ་རྨད།
།
།
པུནྜ་རི་ཀའི་ལེགས་བཤད་ཆུ་གཏེར་ཆེ། །
རྣམ་དཔྱོད་ཕྲ་མོས་ཡང་ཡང་བསྲུབས་པ་ལས། །
ལེགས་འཁྲུངས་གཏམ་བཟང་ཟླ་བ་གཞོན་ནུ་འདི། །
དཔྱོད་ལྡན་གཟུར་གནས་དབང་ཕྱུག་གཙུག་ཏུ་བཀུར། །
འོན་ཏང་ཕྲག་དོག་དུག་མཚོ་འཁྱིལ་བ་ལས། །
གནོད་སེམས་ནག་པོ་བརྩེགས་པའི་རླངས་པས་གཏམས། །
འགྲན་འདོད་རྡུལ་མུན་འཁྲིགས་པའི་ཡུལ་ལྗོངས་ནས། །
ལེགས་བཤད་ཟླ་བའི་འོད་སྣང་གང་ན་མཐོང་། །

70
>
¢
གཞན་ཕན་བསམ་པ་བཟང་པོའི་སྲོག་བྲལ་ཞིང་། །
མ་ནོར་ལམ་བཟང་སྟོན་པའི་བློ་མིག་ལྡོང་། །
རིན་ཆེན་བྱང་ཆུབ་སེམས་ཀྱི་མདངས་ཉམས་པའི། །
དེང་དུས་མིང་ཁུར་ཤི་ལུས་གསོན་རྫུ་མཚར།
དེང་དུས་ལུང་རིགས་གནོད་བྱེད་མི་ལྡན་པའི། །
འགྲན་འདོད་རི་བོང་གཟུགས་ཀྱིས་ལྷུན་པོར་འཇལ། །
ཕྲག་དོག་སྤྲེའུ་ཀུ་ཅོ་གནམ་སར་གང་། །
མི་འདོད་གཟུགས་དགུ་སྟོན་ཀྱང་བག་མི་ཚ། །
འདི་ནི་རྟོག་གེ་ངན་པས་སྒྲོ་བཏགས་མིན།
འདི་ནི་གྲུབ་པར་རློམ་པས་ཧམ་བཤད་མིན། །
འདི་ནི་ལུང་རིགས་གཉིས་ཀྱིས་རྙེད་དོན་ཡིན། །
འདི་ནི་མན་ངག་ཟབ་མོའི་དཀའ་གནད་ཡིན། །

༡
)
€
འདི་ནི་ངན་གཡོའི་འཕྲུལ་འཁོར་བསྐོར་བ་མིན། །
འདི་ནི་ལོག་ལམ་འཁྲིད་པའི་གྲོགས་ངན་མིན། །
འདི་ནི་ལྷག་བསམ་ཟླ་བའི་རང་མདངས་ཡིན། །
འདི་ནི་ཐར་ལམ་འདྲེན་པའི་དེད་དཔོན་ཡིན། །
འདི་ནི་ཕྲག་དོག་ཅན་གྱི་ལྟ་བྱ་མིན། །
!
འདི་ནི་ལོག་ལམ་འཁྲིད་པའི་ལྟ་ལོག་མིན། །
འདི་ནི་སྐལ་མཉམ་འགའ་ལ་ཕན་ཕྱིར་ཡིན། །
འདི་ནི་ཕན་བདེའི་ལམ་བཟང་སྟོན་མཁན་ཡིན། །
འདི་ནི་སྤྱན་རས་གཟིགས་ཀྱི་དམིགས་ཁྲིད་ཡིན། །
འདི་ནི་ཡི་དམ་ལྷ་ཡི་སྒྲུབ་ཐབས་ཡིན། །
འདི་ནི་འབྲུ་དྲུག་མ་ཎིའི་གསལ་བཤད་ཡིན། །
འདི་ནི་རྒྱུད་སྡེ་རྒྱ་མཚོའི་ཉིང་ཁུ་ཡིན། །

72
)
གངས་ལྗོངས་ལྷ་སྐལ་སྤྱན་རས་གཟིགས་དབང་གི།
བསྐྱེད་བཟླས་མ་ནོར་གསལ་བར་སྟོན་པ་ཡིན། །
དེ་ཕྱིར་དད་གསུམ་ནོར་གྱིས་ཕྱུག་པ་ཡི། །
སྐལ་ལྡན་སློབ་མའི་ཉམས་སུ་ལེན་བྱ་ཡིན། །
འོན་ཀྱང་གསང་ཆེན་རྒྱུ་སྡེ་རྒྱ་མཚོའི་དོན། །
གཏིང་དཔོག་དཀའ་ཕྱིར་བདག་བློ་འཁྲུལ་གྱུར་ན།
མཁྱེན་ལྡན་རྣམས་ཀྱི་སྤྱན་སྔར་སྙིང་ནས་བཤགས། །
།
བདག་གི་ས་ལམ་གེགས་སུ་མ་གྱུར་ཅིག །
འདིར་འབད་རྣམ་དཀར་དགེ་བ་འོད་སྟོང་གིས། །
འགྲོ་ཀུན་ཐ་མལ་སྣང་ཞེན་མུན་པ་བསལ། །
རིམ་གཉིས་རྣལ་འབྱོར་ཟབ་མོའི་ཟེར་བརྒྱ་འཕྲོས། །
སྐུ་བཞིའི་པད་ཚལ་རབ་ཏུ་རྒྱས་གྱུར་ཅིག །
ཅེས་པ་འདི་ཆོས་ལྡན་བོད་ཀྱི་ཡུལ་དུ་ལྟེ་ཁྲག་འཐོར་ཞིང་རྒྱལ་བ་མར་མི་དྭགས་གསུམ་

སྤྱན་རས་གཟིགས་ཀྱི་སྒྲུབ་ཐབས་ཀྱི་འགྲེལ་པ་པད་དཀར་དགྱེས་པའི་རང་མདངས།
གྱི་བསྟན་པ་བསྲེ་ལྷད་མེད་པའི་རྗེས་སུ་འཇུག་པའི་སྐལ་བཟང་ཐོབ་པ་མཁན་མིང་འཛིན་པ་
བྱང་པ་འཇམ་དབྱངས་རྣམ་རྒྱལ་ལམ་བརྡ་སྤྲོད་ཀུན་བཤད་ཀྱི་བཏགས་མིང་དུ་ཚངས་སྲས་སྨྲ་བའི་
དབང་ཕྱུག་གཙུག་ལག་རྒྱ་མཚོའི་སྡེ་ཞེས་འབོད་པ་དེས་བོད་རབ་རྒྱན་ཤིང་ལུག་ལོའི་བོད་ཟླ་
གསུམ་པའི་གྲལ་ཚེས་བཅོ་བརྒྱད་འཕགས་པ་སྤྱན་རས་གཟིགས་བྱོན་པའི་དུས་ཆེན་ཉིན་མོར་ཆོས་
གྲྭ་ཆེན་པོ་ལུང་རྟོགས་པད་དཀར་བཞད་པའི་དགའ་ཚལ་གླིང་དུ་རྫོགས་པར་སྦྱར་བ་དགེའོ༎ ༎
༢་༡༥/༥/༧
144

[
70
7
DD
)
དགེ་སྦྱོར་བྱེད་པའི་དུས་ཆེན་གྱི་སྐོར།
ཚེས་༡༽སངས་རྒྱས་ཏིང་ངེ་འཛིན་རྒྱལ་པོ་བྱོན་པའི་དུས་ཆེན།
དགེ་བ་བརྒྱ་འགྱུར།
ཚེས་༨༽ སངས་རྒྱས་སྨན་བླ་བྱོན་པའི་དུས་ཆེན། དགེ་བ་སྟོང་འགྱུར།
ཚེས་༡་༽ ཨོ་རྒྱན་རིན་པོ་ཆེ་བྱོན་པའི་དུས་ཆེན། དགེ་བ་ཁྲི་འགྱུར།
ཚེས་༡༡༽བསྐལ་བཟང་སངས་རྒྱས་སྟོང་གི་དུས་ཆེན། དགེ་བ་འབུམ་
འགྱུར།
ཚེས་༡༥༽ སངས་རྒྱས་སྣང་བ་མཐའ་ཡས་དུས་ཆེན། དགེ་བ་བྱེ་བར་
འགྱུར།
ཚེས་༡༨༽ འཕགས་པ་སྤྱན་རས་གཟིགས་ཀྱི་དུས་ཆེན། དགེ་བ་ས་
ཡ་འགྱུར།
ཚེས་༢༡༽ བྱང་ཆུབ་སེམས་དཔའ་ས་ཡི་སྙིང་པོའི་དུས་ཆེན། དགེ་
བ་དང་ཕྱར་འགྱར།

སྤྱན་རས་གཟིགས་ཀྱི་སྒྲུབ་ཐབས་ཀྱི་འགྲེལ་པ་པད་དཀར་དགྱེས་པའི་རང་མདངས།
ཚེས་༢༥༽ ཨོ་རྒྱན་རིན་པོ་ཆེ་དཔའ་བོ་མཁའ་འགྲོ་འབུམ་ཕྲག་གི་
དུས་ཆེན། དགེ་བ་ས་ཡ་འབུམ་འགྱུར།
གནམ་གང་༣་༽ སངས་རྒྱས་ཤཱཀྱ་ཐུབ་པའི་དུས་ཆེན། དགེ་བ་དུང་
ཕྱུར་དགུ་འགྱུར།
ཉི་འཛིན་གྱི་དུས་ཆེན། དགེ་བ་བྱེ་བ་ཉེར་གཅིག་འགྱུར།
ཟླ་འཛིན་གྱི་དུས་ཆེན། དགེ་བ་བྱེ་བ་བདུན་འགྱུར་རོ། །གཞན་ཕན་
དགེ་བའི་ས་བོན་འཕེལ་ཕྱིར་འདི་ལྟར་བསྐྲུན་པ་ཡིན། །
146

པར་བྱང་སྨོན་ཚིག །
འདི་ནས་བླ་མེད་བྱང་ཆུབ་མ་ཐོབ་བར། །
གཏན་གྱི་སྐྱབས་གནས་བསླུ་མེད་མཆོག་གསུམ་གྱིས། །
བདག་ཅག་རྣམས་ཀྱིས་ལེགས་སྨོན་འགྲུབ་པའི་ཆེད། །
མཐུན་འགྱུར་མཛོད་ཅིག་ཕྱོགས་བཅུར་བཞུགས་པ་རྣམས། །
སྔོན་བསགས་བསོད་ནམས་ནོར་གྱིས་ཕྱུག་པ་ཡི། །
ཡོན་སྦྱོར་ཡུམ་ཆེན་སྒྲོལ་མ་ལྷ་སྐྱིད་ཀྱིས། །
ལྷག་བསམ་བཟང་པོས་གསུང་རབ་པར་སྐྲུན་དགེས། །
བསམ་དོན་ལྷུན་གྲུབ་བདེ་སྐྱིད་དཔལ་ལྡན་ཤོག །

པར་བྱང་སྨོན་ཚིག །
རྒྱལ་བསྟན་དར་རྒྱས་ཡུན་རིང་གནས་པ་དང་། །
བསྟན་འཛིན་སྐྱེས་བུ་ཞབས་པད་རབ་བརྟན་ཅིང་། །
ཐུགས་ཀྱི་དགོངས་པ་མ་ལུས་ལེགས་འགྲུབ་ནས། །
བསྟན་འགྲོར་སྨན་པའི་མཛད་ཕྲིན་རྒྱས་པར་ཤོག །
འཇིག་རྟེན་ཁམས་ཀྱི་རྒུད་ཚོགས་ཐ་དག་ཞི། །
ཤེས་རབ་ཟབ་མོའི་སྣང་བ་རབ་ཏུ་རྒྱས། །
བདེ་ནས་བདེ་བའི་ལམ་བཟང་ལ་བརྟེན་ནས། །
འགྲོ་རྣམས་གཏན་བདེའི་བྱང་ཆེན་མྱུར་ཐོབ་ཤོག །
ཅེས་པ་འདི་མཁན་བྱང་པ་འཇམ་དབྱངས་རྣམ་རྒྱལ་ལམ་གཙུག་ལག་རྒྱ་
མཚོས་སྤོས་ངད་ལྡན་པའི་གྲོང་ཁྱེར་ནས་བྲིས་པའོ། ། ༢་༡༥/༡་/༢༡
148

JI[
ཐུ དདྷཱ ནཾ །ཨཙནཏཱུ དབྷུ ཏརུ པཱ ཎཱ །ཨོཾཏཱ
།ཨོཾཏྭཱ རེསྭཱཧཱ ༎
༄༅།ནམཿ སམནྟ
c<<sཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་གཞག་ན་དཔེ་ཆ་དེ་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ།།

AHR
ལེགས་གསུངས་བཀའ་ཡི་རིན་ཆེན་རྡུལ་མང་བརྩེགས། །
ཟག་མེད་སྐུ་བཞིའི་བང་རིམ་མངོན་པར་མཐོ། །
ཐབས་ཤེས་ཟུང་འཇུག་ཉི་ཟླས་རབ་བརྒྱན་པའི། །
ཐུབ་དབང་རིང་ལུགས་ས་འཛིན་དབང་པོ་རྨད། །
རྩོམ་པ་པོ་ནས།
སྒོར། 10
